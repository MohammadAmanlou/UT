title,description,categories
کآشوب,"«کآشوب (بیست و سه روایت از روضه‌هایی که زندگی می‌کنیم)» به همت نفیسه مرشدزاده جمع‌آوری شده است. کآشوب روایت‌های واقعی و مستند از نسبت نسل‌های متفاوت امروز با واقعه‌ی سال ۶۱ هجری (شهادت مظلومانه امام حسین علیه‌السلام) است. این نویسندگان که شغل و گرایش‌های مختلف دارند، قرار بوده با لحن توصیفی، نسبتِ شخصی و زیسته‌ی خودشان با مجالس گذشته و امروز را گزارش کنند که البته، همه، دل از دست داده‌اند و این‌جا و آن‌جا، شیفتگی از متن‌ها بیرون زده است. این مجموعه ذره‌ای از یک جریان مداوم است. هر اثری که در حوزه‌ی عاشورا و محرم تولید می‌شود به محضِ تولد یکی از هزارانی می‌شود که پیش‌تر در هر دوره‌ای به ساحتِ این واقعه‌ی تمام‌نشدنی پیشکش شده‌است.
روایت هفتم؛ بر فراز تپه (علی غبیشاوی):
شانزده یا هفده ساله بودم. سه ماه تابستان و تعطیلات سال نو که در قم کاری نداشتیم، می‌رفتیم خوزستان، روستای پدری، پیش حاج‌بابا. اولین بار بود که محرم افتاده بود میان تعطیلات. اولین بار بود که محرم قم نبودیم.
آن روز وقتی داشتم اتصالی سیمِ باندهای حیاط را پیدا می‌کردم و وصله می‌زدم، وقتی داشتم میخ درآمده‌ی پایه‌ی عقبی منبر را با چکش سر جایش برمی‌گرداندم، وقتی بالای نردبان داشتم تار عنکبوت‌های گوشه و کنار حسینیه را می‌گرفتم، فکر می‌کردم که چطور باید با این ماه جایی غیر از قم روبه‌رو شوم. نامانوس بود. به عزاداری عربی عادت نداشتم.
دلهره داشتم و دلهره‌ام بعد از شروع دهه‌ی اول محرم بیشتر هم شد. آن‌قدر که سه چهار روز قبل از عاشورا برگشتم قم. زندگی طولانی‌مدت دور از خوزستان و کم و کمتر شدن حضورم در جمع عرب‌زبان‌های شهر و منحصر شدن صحبت‌های عربی خانواده به گفت‌وگوی‌های روزمره دایره‌ی لغات عربی‌ام را محدود کرده بود. برای همین نه از ساختار زبان کم و بیش پیچیده و نیمچه فاخر سخنران حسینیه‌ی حاج‌بابا سر در می‌آوردم و نه از معنای کلماتِ ترجیع‌بندها و ابوذیه‌های آخر مصیبت‌خوانی‌اش. سخت بود وقتی همه‌ی حاضران توی حسینیه دست بر پهنای صورت یا سر در گریبان اشک می‌ریختند و ناله می‌کردند، مثل توریستی در شهری غریب، آن وسط بنشینی و زل بزنی به آدم‌هایی که دلیل تأثرشان را درست و دقیق نمی‌فهمی...",داستان کوتاه
داستان‌های برق‌آسا,"«داستان‌های برق‌آسا» نام مجموعه داستان‌هایی به گردآوری جیمز توماس، دنیس توماس، تام هازوکا و ترجمه پژمان طهرانیان (-۱۳۵۷) است. داستان برق‌آسا (flash fiction) اصطلاحی است که گردآورندگان مجموعه‌ای به همین نام برای نوعی از داستان بسیار کوتاه وضع کرده‌اند؛ داستانی که حجمش از ۲۵۰ کلمه تا ۷۵۰ کلمه متغیر است. داستان‌های این مجموعه طی یک دوره‌ی زمانی طولانی و با روشی بی‌نظیر انتخاب شده‌اند؛ به این ترتیب که در مرحله‌ی اول صدها داستانِ چاپ‌شده در نشریات و کتاب‌های مختلف در اختیار دانشجویان رشته‌های ادبی در سرتاسر آمریکا گذاشته شده و از آن‌ها خواسته شده با نمره‌دادن به داستان‌ها ارزیابی خود را اعلام کنند. داستان‌های چاپ‌شده در این سنجش بالاترین نمره‌ها را آورده‌اند.
در ترجمه‌ی داستان‌های برق‌آسا سعی شده با انتخاب درخشان‌ترین نمونه‌های flash fiction در راهِ ترویجِ نوعِ جدیِ این داستان‌ها درمیان داستان‌خوان‌های حرفه‌ای در ایران که شاید با خواندن نمونه‌هایی نازل و به‌ظاهر از این دست، این نوع داستان‌ها را هنوز چندان جدی نگرفته‌اند، قدمی برداشته‌شود .
داستانی از چاک رُزِنتال (داستان‌نویس، مقاله‌نویس و استاد زبان و ادبیات انگلیسی) را می‌خوانید:
ماه‌ترین بچه دنیا:
فرانکی گورکی هیچ‌وقت ماه را ندیده بود تا این‌که یک شب زمستانی در ماه دسامبر، بعد از بوران، درست بعد از جشن آبستن‌شدن مریم مقدس و سالگرد پرل هاربر، پدر  مادرش او را بردند بیرون؛ و این شبی بود که گرتا و گری گورکی او را بردند بیرون و هلال ماه را در آسمان نشانش دادند. فرانکی گورکی فکر کرد از آن چراغ‌خوشگل‌های توی خیابان است. پدرش، گری گورکی، گفت: «نه، این ماه است.»
فرانکی گورکی تصوری از ماه نداشت، اما آرزو کرد کاشکی گرد بود؛ و هر شب، بعد از این‌که می‌فرستادندش توی تخت‌خواب، می‌رفت پشت پنجره‌ی اتاقش که صبح‌ها پرنده‌ها آن‌جا منتظر می‌ماندند تا از خواب بیدار شود، یا می‌رفت بیرون و ماه را تماشا می‌کرد؛ و کم‌کم فهمید که ماه جدی جدی دارد بزرگتر می‌شود؛ در واقع چند روز که گذشت، انگار واقعاً داشت گرد می‌شد. فرانکی هم که بچّه‌ی خوبی بود، می‌دانست که بچّه‌های خوب بیشتر وقت‌ها به چیزی که آرزو می‌کنند می‌رسند؛ اما کم نشنیده بود از آن افسانه‌هایی که تویشان آدم‌ها به چیزی که آرزو می‌کنند می‌رسند...",داستان کوتاه
بحثی درباره مرجعیت و روحانیت,"مجموعه مقالات «بحثی درباره مرجعیت و روحانیت» شامل مقالاتی از بزرگان و علمای دینی، سید محمدحسین طباطبایی، سید ابوالفضل موسوی مجتهد زنجانی، مرتضی مطهری، مهدی بازرگان، سید محمد حسینی بهشتی، سید محمود طالقانی، سید مرتضی جزایری است.
موضوع مقالات حاصر چنان‌که از نام مجموعه پیدا است، مسئله روحانیت و مرجعیت در دین مبین اسلام است. 
این کتاب که اثر هفت نویسنده مرکّب از علمای مذهبی و نویسندگان غیرمذهبی است، شاید از هنگام انتشار کتاب «تنبیه الامة و تنزیه الملة در اساس و اصول مشروطیت» تألیف علاّمه نائینی دربارهٔ حکومت مشروطه تاکنون، مؤثرترین و پرمایه‌ترین نوشتهٔ مذهبی باشد که به فارسی نوشته شده است» و خلاصهٔ مقالات کتاب به وسیلهٔ میس لمیتون تحت عنوان «تجدید ساختمان موقعیت مرجع تقلید و نهاد مذهبی» به انگلیسی ترجمه و در شمارهٔ ۲۰ ""Studia Islamica"" سال ۱۹۶۴ صص ۱۳۵-۱۱۵ منتشر شد.  انجمن کتاب نیز آن را به عنوان کتاب برگزیدهٔ سال اعلام کرد.",کلیات اسلام
قلعه‌ی حیوانات,"«قلعه‌ی حیوانات» جورج اورول، درباره گروهی از حیوانات اهلی است که در اقدامی آرمان‌گرایانه و انقلابی، صاحب مزرعه (آقای جونز) را از مزرعه‌اش فراری می‌دهند تا خودشان اداره مزرعه را به‌دست گرفته و «برابری» و «رفاه» را در جامعه خود برقرار سازند. رهبری این جنبش را گروهی از خوک‌ها به‌دست دارند ولی پس از مدتی این گروه جدید نیز به رهبری خوکی به نام ناپلئون، به بهره‌کشی از حیوانات مزرعه می‌پردازند و هرگونه مخالفتی را سرکوب می‌کنند.
اورول به عنوان یک سوسیال- دموکرات در جریان جنگ داخلی اسپانیا با سیاست‌های حکومت سوسیالیستی شوروی آشنا شده‌بود و از پاکسازی‌های خشونت‌آمیز دوران استالین خشمگین بود. او با نگارش این رمان از استبداد طبقه حاکم شوروی به‌سختی انتقاد کرد و معتقد بود نظام شوروی تبدیل به دیکتاتوری شده و برپایه کیش شخصیت بنا گشته‌است. در این رمان انقلاب حیوانات مزرعه، نماد انقلاب کارگری و سرنوشت آن بر ضد نظام سرمایه‌داری است.
بخشی از رمان: 
یکی از یک‌شنبه‌ها، صبح که حیوانات برای گرفتن دستور جمع شده بودند، ناپلئون اعلام داشت که سیاست جدیدی اتخاذ کرده است: از این تاریخ به بعد مزرعه‌ی حیوانات با مزارع مجاور دادوستد خواهد کرد، البته نه به منظور تجارت، بلکه برای به دست‌آوردن مواد مورد نیاز. گفت که آسیاب بادی باید بر هر چیز دیگری مقدم باشد. فعلاً مقداری یونجه و مقداری گندم فروخته خواهد شد و بعد اگر به پول بیش‌تری نیاز باشد از طریق فروش تخم‌مرغ، که همیشه در ولینگدن بازار دارد تامین خواهد شد. ناپلئون اضافه کرد که مرغ‌ها باید از فداکاری که به منظور کمک و شرکت در امر ساختمان آسیاب بادی ست استقبال کنند. یک بار دیگر حیوانات به شکلِ مبهمی احساس ناراحتی کردند. ارتباط نداشتن با بشر، معامله‌ی تجاری‌نکردن، پول به کار نبردن، مگر این‌ها جزو تصمیمات نخستین نشست پس از اخراج آقای جونز نبود؟ همه‌ی حیوانات این تصمیمات نخستین را به خاطر داشتند و یا لااقل تصور می‌کردند آن‌ها را به خاطر دارند.",رمان
قصه ما مثل شد (۱),"«قصه ما مثل شد» یک مجموعه کتاب ۵ جلدی است که در آن محمد میرکیانی( -۱۳۳۷)، مجموعه‌ای از داستان‌های ایرانی را که در گذر زمان تبدیل به یک ضرب‌المثل شده است را گردآورده است. محمدحسین صلواتیان( -۱۳۴۰) نیز تصویرگری این کتاب را بر عهده داشته است. این مجموعه‌، ۱۱۰ «قصه مثل» را برای نوجوانان در خود دارد.
خاستگاه این داستان‌ها برخی از زندگی بزرگان دین و برخی از نوشته‌ها و آثار ادبی بوده و برخی دیگر از داستان‌های عامیانه و شفاهی برآمده است.",داستان کودک و نوجوانان
اسلام و چالش اقتصادی,"«اسلام و چالش اقتصادی» نوشته محمد عمر چپرا(   -۱۹۳۳)، نظریه‌پرداز پاکستانی اقتصاد اسلامی است.
اقتصاد اسلامی در برخی کشورهای اسلامی همچون عربستان سعودی، پاکستان، مالزی، مصر و... بیشتر مورد توجّه بوده است. محمد چپرا، نجات‌اللَّه صدیقی، منذر قحف، خورشید احمد و... از جمله نظریه‌پردازان در حوزه اقتصاد اسلامی‌اند. دولت‌های متعددی به فکر اجرای اقتصاد اسلامی به‌ویژه در زمینۀ بانکداری افتاده‌اند. مؤسسات متعددی همچون بانک توسعه اسلامی، المعهد العالمی للفکر الاسلامی و... سرمایه‌های هنگفتی را وقف پژوهش در اقتصاد اسلامی کرده‌اند. 
مطالعات اقتصاد اسلامی در زمینه پول و بانکداری، مالیه، اقتصاد خُرد و کلان و توسعه اقتصادی روز به روز عمیق‌تر و گسترده‌تر می‌شود و کتاب‌های متعددی در این موارد نگاشته شده است؛ با وجود این، کمتر کتابی را می‌توان یافت که تصویری جامع، علمی، قابل تحقق و کارآمد و قابل مقایسه با نظام‌های مرسوم دنیا از نظام اقتصادی اسلام ارائه کرده باشد و بر‌اساس آن به تبیین راهبرد اصلاحات و تغییر نظام موجود به نظام مطلوب اسلامی بپردازد. کتاب اسلام و چالش‌ اقتصادی، نوشتۀ دکتر محمدعمر چپرا، این ویژگی‌ها را دارا است.
دکتر محمدسعید النابلسی رئیس بانک مرکزی اردن در مقدمۀ این کتاب آورده است:
این کتاب که همکارم دکتر چپرا آن ‌را نوشته، ابداع علمی معاصر و کوششی بی‌همتا با روشی مستحکم و با استدلالی منطقی است. هدف او تأکید بر شمولیت دین حنیف اسلام بر همۀ ابعاد حیات انسانی در زمینۀ فردی و جمعی، اقتصادی، سیاسی، اجتماعی و اخلاقی است؛   بنابراین، کتاب حاضر حرکت علمی آزموده و حرکت فکری منظمی ... . برای خروج از تحت سلطۀ اقتصاد معاصر به سوی نظام اقتصادی گرفته شده از نظام کامل اسلامی است.",کلیات اسلام
مواعظ (جلد ۳),«مواعظ» دربردارنده سلسله مباحث اخلاقی آیت‌الله عبدالکریم حق‌شناس (۱۳۶۸-۱۲۹۸) است. این کتاب جلد سوم از این مجموعه است و شامل بیست و سه جلسه، از سخنرانی‌ها و کلاس‌های درس این روحانی شیعه است.,کلیات اسلام
ماندن (مجموعه‌ داستان پیوسته),"«ماندن» مجموعه‌ داستان‌هایی پیوسته از مرتضی فرجی (-۱۳۶۲) است. 
 فرجی، عضو فعال خانه‌ی رمان حوزه هنری استان همدان و از نویسندگان و مدرسان پرتلاش ادبیات داستانی است که مجموعه داستان «ماندن» را با نگاهی به اقلیم، فرهنگ، آداب و سنن همدان به رشته‌ی تحریر درآورده است.
توجه داستان‌نویسان به اقلیم از دهه‌ی سی شمسی آغاز شده و در دو دهه بعد به اوج می‌رسد. این‌گونه از داستان‌ها، بازتاب ویژگی‌ها و عناصر مشترکی چون فرهنگ، باورها، آداب و رسوم یک منطقه‌ی جغرافیایی است. ادبیات اقلیمی با گذر از جغرافیای طبیعی به مناسبات حاکم فرهنگی و تأثیر اقلیم و آب‌وهوا بر آن می‌رسد. از ویژگی‌های مهم آن می‌توان به درهم‌تنیدگی توصیفات به‌عنوان کیفیت ذاتی اثر و وابستگی اقلیم به عناصر داستانی اشاره کرد.
بخشی از داستان «کینه‌کُشی (محبوبه‌ی بانو)»:
مادرم از یک روزی خودش خواست که بقچه‌ی خاطره‌هاش را یک جایی زیرِ درخت زردآلوی حیاط چال کند و پابرهنه بیاید و بنشیند درست وسطِ ایوان فراموشی. از یک روزی به بعد دلش خواست آقام را کلاً به‌جا نیاورد و من را به‌کُل انکار کند. به آشپزی‌ای که توی خونش بود پُشت کند و قیمه‌ی لوبیادار بپزد و قرمه‌ی شیرین. از یک روزی به بعد دلش خواست جوراب‌ها را گوله کند توی قوطی چای خشک و چای خشک‌ها را بریزد توی خاکِ باغچه و هر روز آبشان بدهد که لابد درخت چای سبز شود. انگاری از پُست خانمی خانه خودش را کنار کشیده بود و داشت خودش را آماده می‌کرد. انگاری می‌دانست همه‌چیز را و با این کارهاش می‌خواست رفتن خودش را ساده‌تر کند یا غمِ رفتنش، دیگر روی دل کسی سنگینی نکند.
همه می‌گفتند محبوبه خانم، زنِ حاج یدالله، دیوانه شده، نسیان گرفته. گواه حرف‌هاشان هم بار غمی بود که مادرم از سر گذارنده بود. دیدن تنِ تکه‌پاره‌ی برادرش که به‌زور از لای آهن‌پاره‌ها کشیده بودند بیرون، سینه‌پهلوی ننه صفیه که به یک هفته هم نکشیده بود، بی‌نام و نشانی داداش مصطفی و بمباران. مادرم همه‌ی این‌ها را از سر گذرانده بود. چند سالی گذشته بود. بمباران و موشک‌باران تمام شده بود. داغ مادر و برادرش کهنه شده بود. جنگ تمام شده بود و خیلی از بی‌نام و نشان‌هاش برگشته بودند.",داستان کوتاه
چرا اقتصاد فرو می‌ریزد؟: به سوی نظریه‌ای عمومی درباره علت افول اقتصادی کشورها,"«جوزف استیگلیتز» برنده جایزه نوبل اقتصاد در سال ۲۰۰۱ و یکی از مهم‌ترین منتقدان اقتصاد آزاد در جهان است.
کتاب «چرا اقتصاد فرو می ریزد؟» نوشته «جوزف استیگلیتز» شامل سه فصل است، که در فصل اول به چرایی رکودهای عمیق مقطعی می‌پردازد، در فصل دوم، سه رویکردی که در سه‌دهه گذشته مورد استفاده بوده را مطرح و مقایسه می‌کند. و در فصل آخر به بررسی رویکرد «اعتبار» که از دیدگاه‌اش، کارآمدترین رویکرد سی‌سال گذشته بوده می‌پردازد.
در «چرا اقتصاد فرو می ریزد؟» می‌خوانیم که مطالعۀ بحران‌ها مهم است، نه فقط برای آنکه از این بلایا پیشگیری کنیم، بلکه، برای درک این مساله نیز، که چگونه نسبت به بحران واکنش نشان دهیم.",جامعه‌شناسی
تطهیر با جاری قرآن؛ تفسیر جلد سی‌ام (جلد اول),مجموعه سی و یک جلدی «تطهیر جاری با قرآن» شامل تفسیر موضوعی و جزء به جزء استاد علی صفایی حائری (عین ـ صاد) از قرآن مجید است که کتاب اول از جلد سی‌ام به تفسیر سوره‌های ناس، فلق، توحید، مسد، نصر، کافرون، کوثر، همزه، فیل، ایلاف و ماعون اختصاص دارد,کلیات اسلام
Management Skills,قاسم اسماعیلی در  کتاب تخصصی «Management Skills» به زبان انگلیسی، استراتژی‌های موثر در مدیریت کسب و کار را تشریح کرده‌است.,مدیریت و کسب و کار
مدیریت تغییر (راهکارهایی جهت ایجاد تغییرات مناسب در وضعیت‌های بحرانی),"«مدیریت تغییر» کتابی از انتشارات هاروارد بیزنس ریویو با ترجمه رضا رامز (-۱۳۵۰) است که راهکارهایی جهت ایجاد تغییرات مناسب در وضعیت‌های بحرانی می‌دهد. در این کتاب موضوعاتی مانند رهبری تغییر، رهبری بحران، رمزگشایی از تغییرات، مشکلات و چالش‌های مدیریت تغییر و.... بررسی شده و  راهکارهای مناسبی برایشان ارائه شده‌است:
در بسیاری از تحولات، سخت‌ترین نبرد مربوط به متقاعد نمودن افراد در خصوص علل مشکلات کنونی و نیاز به اعمال تغییرات در آن‌ها است. اکثر مدیران عامل تلاش می‌کنند تا با تأکید بر آمار و ارقام و نوید آینده بهتر، نیاز به تغییرات را مورد تأکید قرار بدهند، اما می‌بایستی یادآور شویم که صرف اعلان آمار و ارقام نمی‌تواند منجر به تغییرات مورد نظر شود. مدیران خط ـ که یکی از بازیگران و تأثیرگذاران اصلی در رابطه با پیروزی یا شکست پروژه‌های متحولانه در شرکت‌ها به حساب می‌آیند ـ دیدگاهی انتزاعی و دور از دسترس نسبت به تغییرات دارند. کسانی که سرپرست واحدهای کاری موفق می‌باشند، بر این باورند که انتقادات و تغییرات شامل حال آن‌ها نمی‌شود و مشکل اصلی مربوط به مدیریت ارشد شرکت است. از سوی دیگر، مدیران واحدهای کاری ناموفق بر این باورند که در خطر اخراج هستند و این افراد به مراتب بیش‌تر به فکر یافتن شغلی دیگر هستند و کم‌تر به حل مشکلات و معضلات کنونی می‌اندیشند.",مدیریت و کسب و کار
زندانی قلعه‌ی قهقهه,رمان تاریخی «زندانی قلعه قهقهه» روایت‌گر سرگذشت قهرمانی‌های شاه «اسماعیل صفوی»، شاه ایران به سال‌های ۸۹۲-۹۳۰ ق. است. این داستان از جایی شروع می‌شود که «مرادبیگ»، نایب الحکومه قلعه قهقهه است. او که مردی تندخو است، زنی زیبا با نام «قمر سلطان» و دختری دل‌فریب به نام «گل حرم» دارد. در آن دوران مهم‌ترین زندانی قلعه شاه‌زاده «اسماعیل میرزا» فرزند شاه «تهماسب دوم» بود که تصمیم داشت با گل‌حرم ازدواج کند، اما شرایطی پیش آمد که عشق گل‌حرم را به کینه و دشمنی تبدیل کرد. تا این که اسماعیل میرزا به قزوین می‌رود و گل‌حرم از او بی‌اطلاع می‌ماند. پس از گذشت سال‌ها، گل‌حرم نیز به قزوین سفر می‌کند. در این سفر اتفاقات گوناگونی رخ می‌دهد که هریک تجربه‌ای تازه برای گل‌حرم محسوب می‌شود. گل‌حرم تصمیم دارد شاه‌زاده اسماعیل را بیابد. او شاهزاده را می‌بیند و علت رفتن او را می‌یابد. اما پس از آن رخدادهای گوناگون دل‌نگرانی‌های بسیاری را برای او فراهم می‌سازد. به راستی سرنوشت گل‌حرم چه خواهد شد؟!,داستان کوتاه
دری در دیوار,"«دری در دیوار» دربردارنده ۳ داستان کوتاه از  هِربرت جورج وِلز(۱۹۴۶-۱۸۶۶)، نویسنده و روزنامه‌نگار انگلیسی است.
داستان‌های او رویکردی علمی-تخیلی دارند. اما نگاه حاکم بر آنها سرگرمی نیست. بلکه هدف اصلی او بهره‌گرفتن از این سبک برای آفرینش و تخیل بیشتر برای نمایاندن احساسات درونی انسان است.
در بریده‌ای از داستان «دری در دیوار» می‌خوانیم:
«حدود سه ماه قبل، در غروبی رمزآلود، لایونل والاس داستان دری در دیوار را برایم بازگو کرد. در آن زمان از منظر او این داستانی واقعی بود.
او این مطلب را با چنان سادگی و بی‌پیرایگی برایم تعریف کرد که چاره‌یی جز باور‌کردن حرف‌هایش نداشتم. اما امروز صبح در آپارتمان‌ام با نظری متفاوت از قبل از خواب برخاستم؛ همان‌طور که روی تخت‌ام دراز کشیده‌ بودم و چیزهایی را که برایم گفته بود، به یاد می‌آوردم، با از بین‌رفتن لحن رازآلود و البته دوستانه‌اش، پیراستن ماجرا از آن‌چه که آن هنگام بر آن تمرکز کرده بودیم، سایه‌یی که روی میز روشن مقابل‌مان افتاده بود، جو زودگذری که ما را دربرگرفته بود، دسر و لیوان‌ها و دستمال‌های غذایی که استفاده کردیم، همه‌ی این‌ها باعث شده بود تا وارد دنیایی روشن و کوچک شویم که ما را از واقعیت‌های روزمره بریده بود. و اکنون به‌وضوح می‌توانم ببینم که این چیزها واقعا باورنکردنی است. با خودم گفتم: «سردرگم بود، اما چه‌قدر خوب این کار را انجام داد!...این چیزی نبود که من از او انتظار داشتم، در مقایسه با سایرین که اغلب به خوبی می‌توانند خوب از عهده‌ی چنین کارهایی بربیایند.»
بعد از این‌که از تخت بیرون آمدم و مشغول نوشیدن چای صبحانه‌ام بودم، ناگهان متوجه شدم که به‌صورت ناخودآگاه در تلاش هستم تا چاشنی واقعیت را به خاطرات غیرممکن‌اش که باعث تحیرم شده است، با فرض این‌که آن‌ها به همان شیوه‌یی که نقل شده است، اتفاق افتاده باشد، بیافزایم. اما واقعا نمی‌دانم باید از چه کلماتی برای نقل‌قول تجربیاتی که بیان آن‌ها غیرممکن است، بهره ببرم.»",داستان کوتاه
مطلقاً تقریباً,"«مطلقاً تقریباً» نوشته لیسا گراف(-۱۹۷۴) نویسنده آمریکایی کتاب‌های کودکان و نوجوانان است. این کتاب رمانی برای نوجوانان است و از این صحبت می‌کند که چگونه کشف کنی که هستی و چگونه کاری را که دوست داری انجام دهی.
آلبی هرگز زرنگ‌ترین شاگرد کلاس نبوده است. هرگز بلندترین نبوده، و هرگز در ورزش هم بهترین نبوده، بهترین هنرمند هم نبوده. در عوض، آلبی یه لیست بلندبالایی از چیزهایی که در آن‌ها خوب نیست دارد. اما آلبی با پرستار جدیدی آشنا می‌شود که به او کمک می‌کند بفهمد در چه چیزهایی خوب است و چطور می‌تواند به آن کارها مفتخر باشد.
در بخشی از کتاب می‌خوانیم:
فهمیدم چرا درن و بقیهٔ آن بچه بدجنس‌ها به آن دختره که آدامس خرسی داشت می‌گفتند ب ـ ب ـ ب ـ بتسی. چون که گاهی نمی‌تواند درست و حسابی کلمه‌ها را بگوید مخصوصاً اول کلمه‌ها را. مثلِ ب و ت یا ک. وقتی خانم رز سر کلاس به او گفت که چند خط از روی درسمان بلند بلند بخواند، متوجه این موضوع شدم. پسرها هرهر خندیدند و صورت دختره قرمز شد و صدایش آن‌قدر آهسته و آرام شد که شنیده نمی‌شد. تا اینکه بالاخره خانم رز گفت: «متشکرم بتسی، عالی بود.»
بتسی زیاد حرف نمی‌زند.
از کالیستا دربارهٔ این موضوع سؤال کردم و کالیستا گفت که شاید بتسی لکنت زبان دارد که حرف زدن را برای آدم سخت می‌کند.
از بتسی خوشم می‌آمد. سرِ ناهار بدون اینکه حتی اسم آدامس بیاورم، به من آدامس خرسی می‌داد. ما حتی همدیگر را برای کار توی کتابخانه انتخاب کردیم و وقتی خانم رز دربارهٔ کارتِ اطلاعاتِ آنلاینِ هر کتاب توضیح داد و من گیج شدم، بتسی مسخره‌ام نکرد. فقط جای درستی را که باید کلیک می‌کردم، نشانم داد. برایم مهم نبود که بتسی زیاد حرف نمی‌زد. چون گاهی سخت است که آدم منظورش را بگوید و فکر کردم شاید بیشتر وقت‌ها به هر حال منظورش را می‌فهمم.",داستان کودک و نوجوانان
ذهن دیوارها,"«گفته می‌شود مکان‌ها اثری هر چند اندک، از ساکنانشان را در خود جای می‌دهند.»
پاتریک مودیانو، رمان «دورا برودر»
در «ذهن دیوارها»ی تاتیانا دو روسنی چه می‌گذرد؟ این رمان نویس و روزنامه‌نگار فرانسوی- انگلیسی در این داستان شما را به قلب زندگی یک زن چهل ساله تنها می‌برد. زنی با یک زندگی ناموفق در گذشته و طوفانی از هیجان‌های نامطلوب در پیش رو.
پاسکالین از همسرش فردریک جدا شده است و برای زندگی آپارتمانی کوچکی اجاره کرده است. او برای آینده تنهایش برنامه‌ریزی‌های زیادی کرده است: «سفر کردن، کتاب خواندن، کشف خیلی چیزها و بعد، قبل از هر چیز، باید سر و وضعم را تغییر می‌دادم: باید آرایشگاه می‌رفتم، عینکم را برمی‌داشتم و لنز می‌گذاشتم. یک کمد لباس جدید هم لازم داشتم. باید همه چیز را تغییر می‌دادم: لباسهای زیباتری می‌پوشیدم، قوی‌تر می‌شدم، پیشرفت می‌کردم و زیباتر می‌شدم. چون قبلاً زیبا بودم. نباید به این دلیل که مطلّقه بودم به سر و وضعم نمی‌رسیدم. سر کار هم همین‌طور، همه چیز باید تغییر می‌کرد»
پاسکالین در حال روبه راه کردن خانه جدیدش و تلاش برای فراموشی فردریک است که متوجه می‌شود در خیابانی که زندگی می‌کند، قتلی اتفاق افتاده است و وقتی از طریق یکی از همسایه ها متوجه می‌شود که قتل در خانه خودش اتفاق افتاده بوده، آشفتگی سراپای وجودش را می‌گیرد. او برای کسب اطلاعات درباره قتل، به جستجو در اینترنت می‌پردازد و مسءله وقتی بغرنج‌تر می‌شود که می‌فهمد قتلی که در خانه او اتفاق افتاده، سرآغاز یک مجموعه قتل زنجیره‌ای بوده است:
«بالاخره به خواب رفتم. اما در خواب حس کردم سرمای اتاق آنا با شبح سیاه در هم آمیخت. بیدار شدم. تنم یخ زده بود. قلبم به‌شدت می‌زد. شبح سیاه را دیدم که بالای سر آنا راه می‌رفت و بر او مسلط شده بود. شبح سیاه آنا و بچه‌ها را عذاب می‌داد و می‌کشت.
همۀ چراغ‌های سالن را روشن کردم، و به صدای رفت‌وآمد در بلوار گوش دادم. دقایق سپری می‌شدند و من کم‌کم آرام می‌شدم. مدتی طولانی در کنار پنجره، با پشتی خمیده و قوزکرده نشستم. فکر اینکه دوباره به رخت‌خواب بروم، پریشانم می‌کرد. ترجیح می‌دادم منتظر باشم تا صبح بشود و مادر بیدار شود.
سکوت همه جا را فرا گرفته بود، انگار کل محله در خواب بود. فهمیدم که زندگی‌ام دیگر مثل قبل نخواهد بود. چه اتفاقی در حال رخ دادن بود؟» 
دو روسنی علاوه بر خبرنگاری و فیلم‌نامه نویسی، داستان‌های کوتاه و بلند زیادی به فرانسوی و انگلیسی  نوشته است.",رمان
موش و گربه,کتاب صوتی «موش و گربه» درباره گربه تنهایی است که تصمیم می‌گیرد با موشی دوست شود. در زمستان وقتی تصمیم می‌گیرند آذوقه جمع کنند ...,داستان کودک و نوجوانان
تصمیم‌گیری,"«تصمیم‌گیری» یکی از مجموعه کتاب‌های آموزشی مدیریتی است که انتشارات مدرسه بازرگانی هاروارد منتشر کرده است.
در بخشی از این کتاب در زیر فصل «هشت گام تصمیم‌گیری» می‌خوانیم:
فرآیند تصمیم‌گیری را می‌توان در هشت گام خلاصه کرد:
۱- مقدمه چینی: دست اندرکاران را برمی‌گزینید و رویکردتان در رسیدن به تصمیم را اعم از اجماع یا رای اکثریت معین می‌کنید. در طول جلسات به ویژه در جلسات آغازین، گروه را به گفتگوی باز و مناظره‌های سازنده تشویق می‌کنید.
۲- شناسایی موانع: جانبداری‌های فردی مشخص و پویایی گروه می‌تواند از موانع فرآیند تصمیم‌گیری باشد. با پیش‌بینی و شناسایی این گرایش‌ها می‌توانید اقدامات لازم برای پرهیز از آنها را اتخاذ کنید.
۳- چارچوب بندی موضوع: یک تصمیم موفق به فهم روشن موضوع در دست و علت (های) ریشه‌ای آن بستگی دارد.
۴- یافتن گزینه‌ها: پس از تبیین موضوع، با ایجاد توفان فکری و بحث‌های سازنده برای یافتن گزینه‌ها به مسیرهای اقدام و راه‌های اجرا دست یابید.
۵- ارزیابی گزینه‌ها: امکان‌پذیری، مخاطرات و ملاحظات اخلاقی هر مسیر ممکن برای اقدام را برآورد کنید.
۶- تصمیم‌گیری: یک راه حل را برمی‌گزینید.
۷- فرارسانی تصمیم: در مورد افرادی که لازم است از تصمیم شما مطلع شوند، تصمیم گرفته و به شکلی اثربخش آن را به اطلاع می‌رسانید.
۸- اجرای تصمیم: برای به عمل درآوردن تصمیم، تخصیص منابع و تعیین ضرب الاجل‌ها، کارهای لازم را مشخص کنید.
در طول این فرآیند هشت مرحله‌ای، پیوسته به ارزیابی اثربخشی تصمیمتان پرداخته و در صورت لزوم تغییرات را برای بهبود اعمال کنید.",مدیریت و کسب و کار
چرا بازاریابی شبکه‌ای؟,"بازاریابی شبکه‌ای یگانه حرفه‌ی موجود در دنیا نیست، اما کیت شرایتر در «چرا بازاریابی شبکه‌ای؟» به شما خواهدگفت که این کار قطعاً یکی از حرفه‌های عالی در دنیا است. این حرفه نه تنها به ما آزادی مالی می‌دهد، بلکه وقت و زمان لذت بردن از آن را هم به ما می‌دهد.
بازاریابی شبکه‌ای دقیقاً چیزی را که ما دوست‌داریم پیشنهاد و تبلیغ می‌کند.
همه هر روز بازاریابی شبکه‌ای می‌کنند، فقط بعضی‌ها بابت این کارشان پول نمی‌گیرند.
ما به دیگران پیشنهاد می‌کنیم که به فلان رستوران بروند، به فلان آلبوم موسیقی گوش بدهند، فلان فیلم را ببینند، برای خرید به فلان‌جا بروند، و حتی برای تفریح و مسافرت به فلان شهر و فلان روستان بروند. پیشنهاد دادن و تبلیغ کردن توی خون ما است. انسان طبیعتش این است که پیشنهاد بدهد.
ما همیشه و هر روز مشغول بازاریابی شبکه‌ای هستیم. می‌توانیم این کار را رایگان انجام دهیم... یا می‌توانیم بابت آن پول بگیریم. انتخاب با خود ما است.
 شرایتر این کتاب را به تمام بازاریابان شبکه‌ای دنیا تقدیم کرده‌است..",مدیریت و کسب و کار
فروش موفق,"«فروش موفق» نوشته برایان تریسی(-۱۹۴۴)، به بررسی عناصر فروش با توجه به قانون ۲۰/۸۰ می‌پردازد.
در بخشی از کتاب می‌خوانیم:
در نخستین سال‌های فروشندگی بود که از خودم پرسیدم «چرا برخی از فروشندگان از بقیه موفق‌ترند؟» چرا برخی از فروشندگان پول بیشتری را به شکلی سریع‌تر و ساده‌تر به دست می‌آورند و فروش بیشتری دارند؟ 
من در این مسیر به قانون معروف ۲۰/۸۰ یا همان اصل پارتو رسیدم. بر اساس این قانون، ۸۰ درصد از فروش توسط ۲۰ درصد از فروشندگان به انجام می‌رسد. همچنین این بدان معناست که ۲۰ درصد از فروش توسط ۸۰ درصد باقیمانده از فروشندگان صورت می‌گیرد. وقتی با این قانون آشنا شدم، با خودم عهد کردم که باید هر آنچه برای رسیدن به جمع ۲۰ درصد برتر فروشندگان لازم است به انجام رسانم و البته این طور هم شد.
چندین سال پیش، یک شرکت بزرگ بیمه با هزاران نماینده فروش در سراسر ایالات متحده تصمیم گرفت میزان درستی قانون ۲۰/۸۰ در زمینه درآمد و فروش خود را مورد ارزیابی قرار دهد. این شرکت به وسیله رایانه به تحلیل آماری داده‌های مربوط به فروش و درآمد خود پرداخت. نتیجه به دست آمده درستی قانون ۲۰/۸۰ برای این شرکت را ثابت می‌کرد. در واقع ۲۰ درصد از نمایندگان فروش این شرکت بیمه، ۸۰ درصد از مجموع بیمه‌نامه‌ها را می‌فروختند. مدیران این شرکت در گام بعد، به بررسی درستی این قانون در زمینه درآمد سالیانه پرداختند. باز هم مشخص شد که ۲۰ درصد نمایندگان فروش بیمه به طور متوسط ۱۶ برابر بیشتر از ۸۰ درصد باقیمانده درآمد داشتند. آیا این بدان معناست که ۲۰ درصد برتر، ۱۶ برابر بهتر، هوشمندتر یا شایسته تر از ۸۰ درصد پایین‌تر بودند؟",مدیریت و کسب و کار
فاطمه علی است,"«فاطمه علی است» نوشته علی قهرمانی کتابی درباره زندگی مشترک حضرت زهرا (س) و حضرت علی (ع) است. این اثر می‌تواند الگویی کامل برای زندگی مشترک تمامی زوج های جوان باشد. گذشت  ایثار، همدلی و همراهی و عشق و مهرورزی درس‌هایی است که این داستان زندگی به ما می‌دهد:
اول ازدواج‌شان و آغاز راه زندگی مشترک بود. هر دو پیش رسول خدا (ص) آمدند. پیامبر (ص) معلم زندگی بهتر و تدبیر منزل انسان‌ها بود. نوبت که به کارهای خانه رسید، پیامبر (ص) پیشنهاد کرد: «کارهای‌خانه برای فاطمه (س) و کارهای بیرون از خانه برای‌علی (ع)».
لبخند بر لبان فاطمه (س) نشست و گفت: «خدامی‌داند که من چقدر از این تقسیم خوشحالم!»
کارهای خانه کم نبود؛ اما زهرا (س) خوشحال و راضی بود. می‌گفت: «از سعادتمندی زن این است که بی‌دلیل در گذر نگاه نامحرم‌ها نباشد».
آرد کردن جو یا گندم تا پخت نان، طبخ و آماده کردن غذا همه بر دوش فاطمه (س) بود. کارهای مربوط به خانه یک طرف، رسیدگی به بچه‌ها و هم‌بازی شدن با آنها هم طرف دیگر.
علی (ع) آب خوردن تهیه می‌کرد، برای منزل هیزم می‌آورد، خریدهای خانه را انجام می‌داد و غیره؛ اما فقط کارهای بیرون منزل را انجام نمی‌داد. اگر فرصتی می‌یافت، خانه را جارو و به زهرایش در کارهای خانه کمک می‌کرد.
آن روز پیامبر (ص) مهمان خانه‌شان بود. مهمان زودتر از موعد رسید. دختر و دامادش را دید که با هم نشسته‌اند به پاک کردن عدس. با لبخندی که نشان از خرسندی و خوشحالی بود، گفت: «خدا به مردی که در کار خانه به همسرش کمک می‌کند به اندازهٔ موهای بدنش ثواب عبادت می‌دهد».",کلیات اسلام
مهارت‌های ارائه خدمات به مشتریان الکترونیکی,"«مهارت‌های ارائه خدمات به مشتریان الکترونیکی» نوشته مایک اپل گارث، آدریان گاتریج و کیت پوسنر  و ترجمه دکتر علی دنیادیده (-۱۳۴۹) جلد هفتم از مجموعه هشت جلدی «مهارت های کاربردی در بازاریابی و فروش» است. 
در محیط‌های کسب‌وکار امروزی، فناوری به طور فزاینده‌ای اهمیت یافته است. البته این مسئله را نیز باید در نظر داشت که فناوری و خوب بودن آن عامل اصلی تغییر محیط‌های کسب‌وکار نیست، بلکه این افراد هستند که تمایز واقعی را ایجاد می‌کنند. این کتاب خلاصه و عصاره‌ای از تجارب قابل ملاحظه در خصوص خدمات مشتریان در دنیای نوین امروزی است که مجموعه‌ای موجز و عالی را ارائه می‌کند. این اثر برای تمامی افرادی که به نحوی با امور مشتریان سروکار دارند مفید و به راحتی قابل مطالعه و استفاده است.
این کتاب در وهله نخست برای کلیه افرادی که از طریق تلفن یا اینترنت با مشتری سروکار دارند، اعم از افرادی که در مراکز پاسخ‌گویی و یا در سازمان‌های اینترنتی (دات کام) کار می‌کنند، مناسب است.
در بخشی از کتاب می‌خوانیم:
بد نیست به خاطر بسپاریم همان‌گونه که ما درباره خود، براساس نیت‌هایمان قضاوت می‌کنیم، دیگران نیز در مورد ما بر اساس رفتارمان قضاوت می‌کنند. (آنچه که درباره ما می‌شنوند و آنچه که می‌بینند انجام می‌دهیم.) با این حساب چه کار باید کرد تا بتوان روش و تخصص ارائه خدمات را به مشتری القا کرد تا به این ترتیب نیت ما با رفتارمان یکسان باشد؟
عوامل مرتبط با این تصویر را می‌توان در سرفصل‌های زیر خلاصه کرد:
-      سرعت و پاسخ و هدایت مکالمه
-      زبان
-      دقت و کنترل شدن در گفت‌وگو
-      سروصداهای اطراف
-      استفاده موثر از اطلاعات",مدیریت و کسب و کار
راهکار جنرال الکتریک (خلاصه کتاب),"کتاب گویای «راهکار جنرال الکتریک» نوشته دیو آلریچ (Dave Ulrich)، استیو کر (Steve Kerr) و ران اشکناس (Ron Ashkenas) است.
 این کتاب راهکار جنرال الکتریک (Work-Out)  را از لحاظ چشم اندازهای آینده بررسی می‌کند و به شما کمک می‌کند تا فهم حقیقی از کارهایی که این راهکار می‌تواند انجام دهد، داشته باشید و همچنین شامل نگرش‌هایی است که برای موفقیت راهکار جنرال الکتریک (GE Work-Out) باید در هر سازمانی وجود داشته باشد. این راهکار به کارمندان جنرال الکتریک (GE) در هر سطحی کمک کرده است تا در صورت لزوم از تشریفات اداری و کاغذ بازی‌های بی مورد صرف نظر کنند تا به سرعت مشکلات کوچک و بزرگ سازمانی را حل نمایند.
راهکار (Work-Out)، فرایندی است که از لحاظ زمانی تست شده است و به شما کمک خواهد کرد:
فرایندهای موجود را پربازده و ساده نمائید؛
کارهای اضافی بی ارزش را حذف کنید؛
با ابتکارات تجاری جدید آشنا شوید و آنان را شناسائی و اولویت بندی نمائید؛
سرعت تصمیم گیری و انجام آن را افزایش دهید؛
نیروی کاری متعهد و توانمند ایجاد نمائید.
راهکار (Work-Out) در شرکت جنرال الکتریک (GE) در اواخر دهه ۱۹۸۰ گسترش یافت و در صدها سازمان ملی و بین المللی در سراسر جهان مورد استفاده قرار گرفت و نتایج جالبی داشته است. این راهکار که زمان مدیریت جک ولش (Jack Welch) مطرح شد، یک فرایند شتاب‌دهنده‌ی تغییر یا رو به رو شدن با مشکل چندمنظوره است که از رفتارها و کارهای کاغذبازی متداول و وقت گیر چشم پوشی می کند و به جای آن تمرکز پیوسته، تصمیم گیری کارآمد و اجرای سریع را جایگزین می‌کند.",مدیریت و کسب و کار
ادیان زنده جهان,"کتاب «ادیان زنده جهان» اثر دین‌شناس فقید انگلیسی، رابرت. ا.هیوم یکی از منابع درسی و آکادمیک شناخته شده رشته‌های ادیان و عرفان و الهیات است. زمانی که این اثر برای اولین بار به بازار آمد، کتاب روزآمد دیگری در این زمینه در دسترس نبود؛ به همین دلیل این اثر خیلی زود جای خود را در میان استادان و دانشجویان رشته ادیان باز کرد.
هدف این اثر، بررسی دقیق منشاء متون مقدس، تحولات تاریخی و ارزش‌های اساسی ادیان جهان است. یازده دین در جهان وجود دارند که تنها دوتای آنها از مسیحیت جدیدترند. البته مذاهب جدید و نوظهوری هم در جهان فعال هستند که اکنون به صورت بین المللی درآمده‌اند و ادیانی هم از قدیم بوده‌اند که هیچ تاثیری در تمدن جهان نداشته‌اند. در این کتاب، تنها به یازده دینی پرداخته می‌شود که در طول تاریخ بشری به‌وجود آمده و پیوسته در طول اعصار، به حیات خود در سازمان مذهبی اجتماعی، هنر و ادبیات، و  در قالب آداب دینی ادامه داده‌اند.
 کتاب سیزده فصل دارد. دین هندو، دین جایینی، بودایی، سیک، کنفوسیوسی، تائویی، شینتو، یهودی، زرتشتی، اسلام و مسیحیت به ترتیب عناوین فصول دوم تا دوازدهم کتاب‌اند. از جمله مطالب مهمی که درباره این ادیان در کتاب مطرح شده است. جایگاهشان در میان ادیان دیگر، سرگذشت بنیان‌گذاران، کتب مقدس و اصول ادیان یادشده و نقاط ضعف و قوت آنها است.
فصل اول کتاب به مباحث نظری درباره دین می‌پردازد و فصل انتهایی نیز مقایسه‌ای اجمالی میان ادیان زنده جهان دارد و نکاتی کلی را درباره شباهت‌ها و تضادهای ادیان با یکدیگر، با تمرکز بر مسیحیت بیان می‌کند.",کلیات اسلام
ماجراهای سه پسر بچه؛ عملیات اکتشافی (جلد یازدهم),«ماجراهای سه پسربچه‌» یک رمان کارگاهی کودک و نوجوان است که به صورت سریالی نوشته شده. یوستوس، پتر و بوب سه دوست هستند که همیشه دنبال ماجراجویی می‌روند و یک شعار دارند « هیچ سوالی نباید بی‌جواب بماند» آنها برای گروهشان یک پرچم درست کرده‌اند که سه علامت سوال به رنگ‌های سفید، قرمز و آبی دارد و هر یک از این رنگ‌ها نشانه‌ی یکی از آنهاست. «اولف بلانک» این داستان‌ها را در ۱۸ جلد نوشته و «مسعود حجوانی» این مجموعه را به فارسی ترجمه کرده. کتاب «ماجراهای سه پسر بچه؛ عملیات اکتشافی» جلد «یازدهم» از این مجموعه است.,داستان کودک و نوجوانان
مرگ در می‌زند,"«مرگ در می زند» مجموعه‌ای از چند نمایشنامه، داستان‌کوتاه و مقاله‌ نوشته وودی آلن(-۱۹۳۵) نمایشنامه‌نویس، فیلمنامه‌نویس و کارگردان مشهور آمریکایی است. عمده آثار آلن کمدی است. او برنده چهار اسکار شامل یک اسکار بهترین کارگردانی و سه اسکار بهترین فیلمنامه غیراقتباسی شده است.
نمایشنامه «مرگ در می‌زند» بازآفرینی طنز اثر «مهر هفتم» از مشهورترین فیلم‌های اینگمار برگمن است که در آن تلاش دارد روایتی از دور زدن مرگ را به تصویر بکشد. در این نمایشنامه مرگ به سراغ نات آکرمن میانسال می‌رود و نات تلاش می‌کند تا با ترفندهایی بر مرگ پیروز شود و زندگی‌اش را پس بگیرد. 
در بخشی از نمایشنامه «مرگ در می‌زند» می‌خوانیم:
نات:       این دیگه چی بود؟
(هیئت شنل‌پوش سیاهی ناشیانه از پنجره بالا می‌آید. متجاوز، کلاهخودی سیاه به سر و لباس تنگ و سیاهی به تن دارد. کلاهخود سرش را کامل پوشانده اما چهره‌اش که میانسال و کاملاً سفید است دیده می‌شود. ظاهرش شبیه خود نات است. بلند نفس‌نفس می‌زند. پایش به قاب پنجره گیر می‌کند و داخل اتاق می‌افتد.)
مرگ:        (زیرا او چیزی نیست جز مرگ) : یا عیسی مسیح. نزدیک بود گردنم بشکنه.
نات:        (با حیرت به او نگاه می‌کند) تو کی هستی؟
مرگ:       مرگ
نات:       کی؟
مرگ:       مرگ. گوش کن ‌می‌تونم بشینم؟ نزدیک بود گردنم بشکنه. دارم مثه بید می‌لرزم.
مرگ:       مرگ. یه لیوان آب می‌آری؟
نات:       مرگ؟ یعنی چی؟
مرگ:       چت شده؟ این لباس سیاه و صورت سفیدمو نمی‌بینی؟
نات:       چرا.
مرگ:       الان هالووینه؟
نات:       نه.
مرگ:       پس من مرگم دیگه. حالا می‌شه یه لیوان آب یا فِرِسکا بدی دستم؟",داستان کوتاه
موش درختی,«موش درختی» نوشته‌ی هلن بیت‌ریکس پاتر و ترجمه‌ی رضا قربانی یکی از مجلدهای مجموعه‌ «داستانه‌های پیتر خرگوشه» و از مجموعه‌های معروف دنیاست که زبانی جذاب و شیرین برای کودکان گروه سنی «ب و ج» دارد.,داستان کودک و نوجوانان
آخرین نفر,"«آخرین نفر» رمانی از افسانه کاشفی(۱۳۴۳-)  نویسنده معاصر ایرانی است.
در بخشی از این داستان می خوانیم:
«... صغری بدترین احساسات یک دختر تازه بالغ را تجربه کرده بود و از اینکه زیر پای جماعتی که همه خود را عاقل و شش دانگ می‌دانستند لگدمال می‌شد رنج‌ها کشیده بود. صغری بی‌هیچ مراسمی، بی‌هیچ عشقی و بی‌هیچ تحسینی به خانه سیاه بخت پرتاب شد. شب ازدواج او قصه‌ای بود از وحشت، رنج و سیاه‌بختی. او آن شب از دنیایی که بی‌رحمانه بر سرش خراب می‌شد بر خود می‌لرزید و هیچ غمگساری به قلب شکسته و دل خونینش مرهم نزد، سرنوشت او در میان پدر و مادر و خانواده چون بیگانه‌ای تنها رقم خورد و زندگی تمام آلامش را یک‌جا و در یک شب به او ارزانی کرد. تا به خودش آمد، نوزادی در آغوش داشت و همه روز را به بچه‌داری و خانه‌داری مشغول بود. او فرزندش را دوست داشت ولی هنوز آمادگی داشتن فرزند را نداشت بلوغ جسم و روح صغری دستخوش اتفاقاتی شد که خود هیچ نقشی در آنها نداشت. او حتی نمی‌توانست ستاره را دوست داشته باشد...»",رمان
قصه‌های اسفند,«قصه‌های اسفند» از مجموعه کتاب‌های ضرب‌المثل‌ها وقصه‌هایشان به قلم مصطفی رحماندوست(-۱۳۲۹)، نویسنده برجسته ایرانی در حوزه ادبیات کودک و نوجوان و با تصویرگری رودابه خائف است. این مجموعه برای هر شب ماه اسفند، یک داستان در خود دارد.,داستان کودک و نوجوانان
فکر کردی به همین راحتی‌هاست؟!,"«فکر کردی به همین راحتی‌هاست؟!» نوشته مهدی بوستانی شهر بابکی، فیلمنامه‌نویس، داستان نویس و فیلم‌ساز ایرانی، ۵ داستان کوتاه با موضوع  زلزله بم و تاثیراتش بر زندگی مردم از طبقات و قشرهای مختلف این شهر دارد. او از سال ۱۳۷۷ با مستند داستانی «خانه در سنگ» تا مستند «حرفه: خلبان» در سال ۱۳۹۴ بیست و چهار فیلم کوتاه ساخته است.  او اکنون رئیس هیئت مدیره انجمن فیلم کوتاه ایران است.
«جمعه، پنج دی هفتادونه»، «زخم، سقف بالای سر»، «محکوم و نهایت خوشبختی» نام داستان‌های این کتاب‌اند.
بخشی از داستان «سقف بالای سر» از این کتاب را می‌خوانید:
بم دیگه جای زندگی کردن نیس. بم دیگه شهری نمی‌شه. تو هم که هفتاد و دو روز دیگه از عدّه‌ات بیش‌تر باقی نمونده. عقدت می‌کنم می‌ریم کرمون. یه خونه‌ای اجاره می‌کنیم می‌شینیم توش. خدا خودش روزی‌رسونه. من هم که آدم زحمت‌کشی‌ام طیبه، با همین ماشینو کار می‌کنم، فکر هم می‌کنم خدا این پولی‌رو که توی این چند سال، جمع کرده بودم و باش خونه ساخته بودم، اصلاً به‌م نداده بود. دوباره از اول شروع می‌کنم.
مهدی که دید طیبه هم‌چنان ساکت است و چیزی نمی‌گوید، لحنی ملتمسانه به صدایش داد و اضافه کرد: (قول می‌دم برات از هیچ‌چی کم نذارم طیبه. خودت که من‌رو می‌شناسی. من اهل کارم. به‌ت قول می‌دم طیبه توی یکی دو سال به هر جون‌کندنی هس، توی کرمون برات یه خونه‌ای بسازم. من خوشبخت‌ات می‌کنم، طیبه، قول می‌دم؛ قول مردونه) و قول مردانه‌اش را که داد، سکوت کرد و به طیبه نگاهی انداخت. طیبه باز هم چیزی نگفت.
خب حرف‌ات چیه حالا؟
طیبه چاره‌ای نداشت جز این که چیزی بگوید. و گفت: لیلا چی؟ شما که نشون‌کردهٔ همدیگه‌این. نامزدین. هزار تا قول و قرار با هم گذاشتین. پس اون چی می‌شه؟",داستان کوتاه
مدیریت هم‌پیمانی,"مارک ویکتور هانسن در این کتاب صوتی از نوعی مدیریت به نام «مدیریت هم پیمانی» سخن می‌گوید. در این کتاب که برای مدیران نوشته شده، می‌آموزید که چگونه با دیگران شریک شوید و چگونه این شراکت را مدیریت کنید.
هدف از هم‌پیمان شدن این است که با ایجاد شراکت، هر دو طرف به نتایج بیشتری نسبت به کار کردن جداگانه برسند. این کار نوعی هم‌کوشی است. اینجاست که قوانین ریاضی صدق نمی‌کند. ۱+۱برابر ۳ می‌شود، حتی بیشتر! در این کار از قوانین افزایشی طبیعت استفاده می‌شود که از طریق آن، دو یا چند طرف هم‌پیمان که مایل به کارکردنِ با یکدیگر هستند، می‌توانند ارزش زیادی ایجاد کنند، طلای واقعی همین است.
دست یابی به طلای واقعی و ارزش واقعی با اهرم کردن توانایی‌های هر یک از طرفین شراکت و ایجاد هدف دوجانبه حاصل می‌گردد.",مدیریت و کسب و کار
کسی را درون من چال می‌کنند,"«کسی را درون من چال می‌کنند» مجموعه داستان‌های کوتاهی نوشته مسعود عالی‌محمودی نویسنده، فیلمنامه‌نویس و نمایشنامه‌نویس معاصر است. این کتاب دربرگیرنده ۱۱ داستان کوتاه است که تعدادی از آنها براساس نوعی نگرش شخصی و درونی به موضوع عشق نوشته شده‌اند. داستان‌ها همگی نگرشی به رخدادهای اجتماعی و عاطفی‌ای است که برای نویسنده رخ داده است.
در بخشی از کتاب می‌خوانیم: 
کسی را درون من چال می‌کنند و من به هاری دست‌هاشان خیره می‌مانم و به گودی حفره‌ی به قد و قواره‌ی تنم، که نه به شکل قبر است و نه به دنیایی روشن‌تر از آنی که میت در آن می‌زیسته. کسی را درون من چال می‌کنند، اینان که گرد پیکرم چمباتمه لمیده‌اند و درون مرا گود می‌کنند، این پنج تن، یکی سرم، دوتا سینه‌ام و آن دو دیگری پاهایم را گود می‌کنند. گویی هر پنج نفر یکی و آن یکی دستی‌ست که پیکرم را چنگ می‌اندازد و پاره می‌کند. خونابه و خاک بیرون می‌کشد. آن‌ها را به‌خاطر نمی‌آورم. صورت‌شان معلوم نیست ـ یا آن‌ها به تاریکی‌اند یا حدقه‌ی چشم‌های من خالی‌ست که قادر به دیدن و تشخیص نیست ـ می‌شنوم که می‌گویند: «باید درست گود شود، دقت کنیم، اگر دهانش باز بماند، کار از کار می‌گذرد! این گورهای بی‌شرف ناخوانده فریاد می‌کشند...» و دست‌های هر پنج تن، گویی به یک فرمان واحد، بالا می‌رود و هر پنج دست در هیئت دستی واحد بر دهانم فرود می‌آیند و آن را از آرواره‌ها جدا کرده می‌شکنند و بیرون می‌ریزند. تمام وجودم رعشه می‌کشد. کجای زمان و مکان حضور دارم؟ می‌خواهم از چشم‌هایم مدد بگیرم. چشم‌هایم اما قل می‌خورند دورِ میت و مثل توپی درست کنار دهانش از حرکت باز می‌ایستند. لب‌های میت تکان می‌خورند، اما چیزی نمی‌شنوم. سعی می‌کنم از نحوه‌ی حرکت کبود و پوست‌انداخته‌اش چیزی دستگیرم شود. کلماتی که زیر لب زمزمه می‌کند: «من نمرده‌ام... نمی‌خواهم بمیرم، نفس می‌کشم... گرفتار شده‌ام، گرفتار...»",داستان کوتاه
انوار مکلوت؛ جلد دوم,"انوار مکلوت؛ جلد دوم اثر علامه سید محمدحسین حسینی طهرانی خلاصه مواعظ و صحبت‌های ایشان درباره قرآن و دعا است.
 درباره کتاب انوار ملکوت؛ جلد دوم
 در این کتاب مطالب مربوط به نور ملکوت قرآن و دعا رادر ۱۹ مجلس بیان می‌شود که در قسمت اول آن، نور ملکوت قرآن طی تفسیر آیاتی از کلام الله مجید مورد بررسی قرار گرفته که برخی از عناوین آن عبارتند از: بر جمیع افراد بشر لازم است که از قرآن تبعیت کنند، آیات قرآن تماماً برای دعوت به توحید و کشاندن مردم به وحدت و تجرد است، قرآن کتاب حقیقت و معالجه افراد است، شفاعت قرآن در روز قیامت با نیکوترین وجه، انسان با قرآن غنی و بدون آن فقیر است، قرآن برای مومنین شفاء و رحمت و برای ستمکاران موجب مزید شقاوت است، شواهدی که قرآن دارای باطن و ظاهری است، احکام قرآن جاودان است، امام علیه السلام و قرآن قابل تفکیک نیستند.
نور ملکوت دعا نیز در قسمت دوم این جلد بررسی می شود که: دعا روح عبادت و عبادت روح دین است، علل عدم استجابت دعا، انسان باید همیشه خدا را بخواند و در جمیع امور به او متوسل شود، دعا عالی ترین هدیه آسمانی است که خدا برای پیغمبران و محبان خود قرار داده است، دعا برای بنده حال انقطاع به سوی خدا می آورد، علت تبدیل بلاء و قضاء الهی به وسیله دعا برخی از عناوین مهم آن هستند.
علامه طهرانی در آخرین مجلس کتاب به شرایط بیست و پنج‌گانه دعا مانند ملاحضه نمودن اوقات دعا، انتخاب مکان‌های شریف برای دعا، صدقه دادن قبل از دعا، امیدواری به اجابت دعا، مجتمعاً دعا نمودن، اعتماد به غیر خدا نداشتن و ... اشاره می‌نمایند.
خواندن کتاب انوار ملکوت؛ جلد دوم را به چه کسانی پیشنهاد می‌کنیم
 علاقه‌مندان به مباحث اخلاقی اسلامی و مذهبی را به خواندن این کتاب دعوت می‌کنیم",کلیات اسلام
بازار خوبان,"«بازار خوبان» داستانی از آرش صادق‌بیگی، نویسنده معاصر ایرانی است.
از متن کتاب:
مانده بودم باقی شش‌ماه حبس را چه‌طور بگذرانم. آدم بی‌کار زیاد فکر می‌کند، در زندان بیشتر. فکرهای اول شاید تنهایی دربیار باشد و حتا گاهی امیدهایی هم بدهد اما نصف‌شبی، این فکرها که به میانه می‌رسند سرِ بدسری برمی‌دارند و آدم یاد اَه و تفه‌های زندگی‌اش می‌افتد، یاد کارهای کرده و نکرده، یاد آدم‌های بیشتر ندیده، حتا بعضی مثل من خوف بی‌کس‌و‌کاری می‌گرفتند؛ زندانی دیگر در زندان، زندانی توی مخ با سیم‌خاردارهایی خیلی بلندتر از سیم‌خاردارهای زندان دستگرد.",داستان کوتاه
معمای هابرماس,"«معمای هابرماس» نوشته لاسه توماسن، استاد علوم سیاسی و روابط بی‌الملل دانشگاه اسکس است. این کتاب به بررسی آرا و اندیشه‌های یورگن هابرماس(-۱۹۲۹)، فیلسوف آلمانی در حوزه اقتصاد و سیاست می‌پردازد.
این کتاب درباره قانون و دموکراسی است و علی‌الخصوص به این موضوع می‌پردازد که چه عاملی به قانون مشروعیت می‌بخشد. به عبارت دیگر، دغدغه کتاب این سوال است که پیروی از قانون برای خود قانون است یا به سبب ترس از تلافی ناشی از قانون‌شکنی؟ این کتاب و این نقل قول، به مباحث طولانی‌مدت برابری و آزادی در فلسفه و نظریه قانونی و سیاسی اشاره می‌کند: چه زمانی می‌توان گفت که شهروندان آزادند و با برابری از این آزادی لذت می‌برند؟ آزاد بودن به چه معناست؟ و ...
این کتاب مهم‌ترین موضوعات مطرح‌شده در آثار هابرماس و نیز مهم‌ترین جنبه‌های آن موضوعات را در بر می‌گیرد. در فصل اول، دیدگاه هابرماس در برابر سایر نظریه‌پردازان انتقادی بررسی می‌شود. در فصل دوم، به معرفی نوشته‌های هابرماس در باب حوزه عمومی، علی‌الخصوص اثر تاثیرگذارش، «دگرگونی ساختاری حوزه عمومی» می‌پردازیم.
در فصل سوم بر نظریه کنش ارتباطی تمرکز شده است. در این فصل، ایده‌های اصلی این نظریه را توضیح می‌دهم و شرح می‌دهم که چگونه هابرماس به این اندیشه‌ها رسید. 
هابرماس بر پایه نظریه عقلانیت ارتباطی، اخلاق گفتمان (یا تا حدودی نظریه گفتمانی اعتبار) را مطرح می‌کند. این موضوع را در فصل چهارم بررسی می‌کنم. در این فصل نظریه اعتبار هابرماس، از جمله اعتبار هنجارهای اجتماعی تبیین می‌شود. 
فصل پنج بر این موضوع متمرکز است که قانون هنگامی مشروعیت می‌یابد که مخاطبان آن همان مولفانش باشند. 
در فصل ششم به بررسی سه موضوعی می‌پردازیم که از اواسط دهه ۱۹۹۰ در مرکز توجه هابرماس بوده است. نخستین مسئله به دولت ملت مربوط می‌شود. موضوع دوم، نقش مذهب در جوامع معاصر است. نهایتا موضوع سوم به چالش‌های ناشی از تکنولوژی‌های جدید ژنتیکی برای فهم ما از انسان خودمختار می‌پردازد.",مدیریت و کسب و کار
ولایت فقیه  جلد دوم؛ تعریف ولایت و ویژگی‌های ولی و حاکم اسلامی,"مجموعه «ولایت فقیه» نوشته محمود زارعی، با تکیه بر آثار مجتهدانی چون حضرت آیت‌الله خامنه‌ای، امام خمینی، مکارم شیرازی، جوادی آملی، مصباح یزدی، محمدتقی جعفری مجموعه‌ای از مباحث فقهی و دینی همچون مبانی، پیشینه و ادله‌ی اثبات مباحث به‌هم پیوسته‌ی «ولایت الهیه»، «حکومت اسلامی» و «ولایت فقیه» در اقوال فقهای شیعه را مطرح نموده است.
در جلد دوم این مجموعه به موضوعاتی همچون تعریف ولایت، حوزه‌های سه‌گانه ولایت از نگاه قرآن، ویژگی‌های ولی و حاکم اسلامی، سیر تاریخی اندیشه «ولایت فقیه» در اقوال فقهای شیعه و... پرداخته می‌شود.",کلیات اسلام
درآمدی بر نظریه‌ی اسلامی پیشرفت اقتصادی؛ جلد دوم,درآمدی بر نظریه‌ی اسلامی پیشرفت اقتصادی؛ جلد دوم اثر حجت‌الله نیکی ملکی، علی حاجی خانی است. جلد دوم این کتاب به اصول کلی و ثابت راهبردی یا اصول حاکم بر سیاست‌های کلی در یازده فصل مجزا می‌پردازد.,کلیات اسلام
چند داستان کوتاه همراه با تحلیل (۲),"از مقدمه مؤلف:
این دومین مجلد داستان کوتاه همراه با تحلیل است که به برخی نویسندگان و داستان‌های شایسته دیگر می‌‌پردازد. چنان‌که در پیشگفتار کتاب قبل هم اشاره کرده‌‌ام (شماره ۱)، مدعی تحلیل و نقد نیستم. فقط نکاتی را آورده‌‌ام که شاید خواننده را در درک بهتر داستان یاری کند. این نکات متنوع است و چنان‌که گفتم بسته به نوع داستان فرق می‌کند. در مورد داستان اسقف می‌‌شد از زوایای مختلف نگاه کرد یا در مورد داستان گراهام گرین می‌‌شد شیوه تحلیل کالبدشکافانه در پیش گرفت اما به نظرم رسید که انتخاب زاویه دید روان‌شناختی در مورد داستان چخوف یا اشاره‌‌ای گذرا بر زندگی و افکار گرین در مورد داستان او، در درک نکاتی از داستان که مهم است، یاری‌رسان خواهد بود و از این رو همین شیوه را انتخاب کردم. در مواردی که به نظرم لازم آمد، بیش‌تر از آنچه باید، روی نویسنده و اندیشه و اسلوب نگارش او درنگ کردم و آن‌جا که به نظرم لازم آمد، کلیاتی را آوردم که نویسنده و داستان هر دو را فرا گیرد. مانند کتاب اول تأکیدم بیش‌تر بر نویسندگی خلاق است تا ادبیات نظری.
در این مجموعه داستانهایی از آنتوان چخوف، فرانتس کافکا، ج. د. سَلینجر، بروس هولند راجرز، گراهام گرین، هکتور هیو مونرو و ری برادبری ارائه شده است.",داستان کوتاه
توطئه بیشعورها؛ توطئه بیشعورها و راهکارهای مقابله با آن‌ها (جلد ۳),"کتاب صوتی«توطئه بیشعورها» سومین کتاب از کتاب‌های خاویر کرمنت درباره بی‌شعوری است.
 او در کتاب اول خود «بیشعوری» ویژگی‌های بی‌شعوری و نحوه درمان آن را تشریح کرده‌است، در کتاب دوم این مجموعه به نام «بیشعورهای ابدی» توضیح داده‌است که بعضی افراد خاص بی‌شعورهای سرسختی هستند که کارشان از درمان گذشته‌است و بهترین راه دوری از آنها است و در این کتاب شاهد توطئه بی‌شعورها هستید: بی‌شعورها دور هم جمع شدند و با هم متحد شدند. آن‌ها به طور پنهانی و بدون اینکه ما خبردار شویم سازمانی را تشکیل دادند که تفرقه و ناآرامی را در جامعه ترویج دهند و به گسترش بی‌شعوری در هر نهاد مهم انسانی بپردازند. 
آن‌ها نظام آموزشی را قبضه کرده‌اند. برنامۀ آموزشی نابود شده، آزادی اندیشه ربوده شده و نوجوانان نگران جان خود در مدارس هستند. آن‌ها سیاست را قبضه کرده‌اند. از نظر بی‌شعورها مهم نیست چه حزبی روی کار باشد، مادامی که آن‌ها با افزایش مالیات، کاستن از حقوق قانونی و ترویج نفاق در میان مردم به آن‌ها ستم کنند. 
آن‌ها هنر را قبضه کرده‌اند. هنوز هم هنرمندان، موسیقی‌دان‌ها و نویسندگانی هستند که اندیشه‌های خلاق خود را دنبال می‌کنند، اما تأمین سرمایه و حمایت از کارهای هنری تا حد زیادی به دست بی‌شعورها افتاده است و.... راه‌کارهای مقابله با این بی‌شعورها چیست؟
میرطاهر مظلومی در این اثر با صدای استوار و گیرای خود از زبان کرمنت درباره توطئه بی‌شعورها می‌گوید.",جامعه‌شناسی
تبلیغات به زبان ساده,"در کتاب «تبلیغات به زبان ساده» اثر دکتر محمد بلوریان تهرانی سعی شده است با زبانی روان و ساده و در خور استفاده عموم و دست‌اندرکاران کسب و کار و تجارت، مفاهیم اصلی و پایه‌ای تبلیغات تشریح و به مفاهیم برنامه‌ریزی و مدیریت تبلیغاتی نیز پرداخته شود.
 دکتر محمد بلوریان تهرانی مدرس و محقق مارکتینگ، عضو هیات علمی دانشگاه و مدرس دوره‌های MBA و DBA است.",مدیریت و کسب و کار
قصه‌های مجید ۲,"بچه‌های ایران به خصوص دهه شصتی‌ها، مجید، پسر پرشر و شور و ساده‌دل و بی‌بی، مادربزرگ دلسوز و مهربان او را خوب می‌شناسند و بارها با دیدن شیرین‌کاری‌ها، دردسرها و ماجراهایش از تلوزیون خندیده‌اند و شاید هم گریسته‌اند.
هوشنگ مرادی کرمانی، نویسنده توانای حوزه کودک و نوجوان در سال ۱۳۵۳ مجموعه‌ی قصه‌های مجید را برای رادیو نوشت. اجرای رادیویی قصه‌های مجید پنجشنبه‌ها روی آنتن می‌رفت. و  ژاله علو،گوینده پیشکسوت و خوش صدای کشور، نقش بی‌بی را داشت. قصه‌های مجید بعد از انقلاب چاپ و در سال ۶۴ کتاب برگزیده‌ی سال شد.
مجید، نوجوانی اهل کرمان است که پدر و مادر خود را از دست داده و با بی‌بی، مادربزرگش زندگی می‌کند. آنان با حقوق باز نشستگی پدربزرگ، روزگار می‌گذرانند. بی‌بی با بافتن ژاکت و فروش آن‌ها و مجید با کار در نانوائی در بعدازظهرها و روزهای تابستان، کمک‌خرج خانه ‌اند.  قصه‌های مجید در واقع اشاره‌ای به گوشه‌هایی از زندگی نوجوانی خود هوشنگ مرادی‌کرمانی است.
مجید زیاد کتاب می‌خواند، عاشق فیلم و بازیگری است، اما دستش تنگ است. همه‌ی این ویژگی‌ها همراه با شیرین‌کاری‌های دیگر این پسر، دستمایه‌ای برای خلق فصه‌های مجید است. داستان‌ها از طنزی دارند که با نثر عامیانه و زبان صمیمی به دل می‌نشیند. نوجوانان با شنیدن و خواندن این اثر متوجه می‌شوند که مسائلی مثل فقر و یتیم بودن، نمی‌تواند مانع پیشرفت باشد. در این کتاب، بچه‌ها با نوجوانی خودساخته و با اعتمادبه‌نفس روبه‌رو می‌شوند که از پس خیلی از کارها برمی‌آید و ترس را نمی‌شناسد.
مهدی‌پاکدل روایتگر قصه‌های مجید است و  موسیقی دلنشین مهدی زارع این اثر را همراهی می‌کند.",رمان
قابوس‌نامه: قصه‌های شیرین ایرانی,قابوس‌نامه، یکی از کتاب‌های باارزش و تاریخی در ادبیات فارسی است. اسم نویسنده‌ی این کتاب، عنصرالمعالی کیکاووس بن وشمگیر است. او داماد سلطان محمود غزنوی، پادشاه معروف غزنویان، بود. سال 475 قمری، سال آغاز نوشتن قابوس‌نامه است. عنصرالمعالی آن را برای فرزندش گیلان‌شاه نوشته و به او تقدیم کرده است تا اگر پس از او به حکومت رسید، بداند چگونه وظایف خود را انجام دهد. این کتاب، 44 فصل دارد. اسامی برخی فصل‌های آن، تربیت فرزند، مملکت‌داری، آداب اجتماعی، دانش و فنون است. در هر فصل کتاب هم حکایت‌های شیرین و جذّابی هست که محتوای آن‌ها با موضوعات کتاب ارتباط دارد. نثر قابوس‌نامه روان و جذّاب است و همه‌ی مردم می‌توانند آن را بخوانند و بفهمند.,داستان کوتاه
قحطی,"قحطی نام داستان کوتاهی برای نوجوانان از نویسنده جوان معاصر، امیر جانفدا (-۱۳۷۹) است. 
قلبش تندتند میزد. باورش نمیشد که چی شنیده، نه امکان نداشت آنها بخواهند اینچنین کاری بکنند. این کار خلاف قانون است. اونها نمیتوانند یک پسر ۱۵ ساله رو تنها رهاش کنند اون هم تو این قحطی. حتما از گرسنگی می مرد.
پیتر داشت به چیزهایی که شنیده بود فکر می کرد.
""یتیم خانه دیگر نمیتواند غذای این همه بچه را تامین کند. ما مجبوریم بچه های بزرگتر از ۱۴ سال را بیرون کنیم.
_ولی ما نمیتوانیم همچین کاری بکنیم اونها هنوز بچه اند.
_چاره ای نداریم آماندا الان دوساله که قحطی فراگیر شده، تا همین الان هم کلی تلاش کردیم که تونستیم نگهشون داریم.
پاهای پیتر شل شده بود دیگر نمیتوانست بایستد. افتاد روی زمین، کارش تمام شده است، بزودی از گرسنگی در خیابان می میرد.
ولی نه هنوز یک فرصت دیگر دارد باید با چنگ و دندان مبارزه کند.
اگر خانواده دبوچر قبولش کنند نجات پیدا می کند آن ها بزرگترین تاجران گوشت اون منطقه هستند
دیگر امکان ندارد گرسنگی بکشد.",داستان کوتاه
سیاست‌های شهری در عصر جهانی‌شدن,"کتاب «سیاست‌های شهری در عصر جهانی‌شدن» از ده فصل تشکیل شده‌ که هرفصل حاصل تلاش علمی و پژوهشی محقق یا مجموعه‌ای از محققان و دانشمندان حوزهٔ توسعه شهری است.
محور تحقیقات این کتاب جنبه‌های محلی توسعه شهری در مقابل جهانی‌گرایی است.
 محلی‌گرایی به‌عنوان الگوی برنامه‌ریزی روند نسبتاً نوظهوری است که هدفش مشارکت دادن مردم در پلکان واگذاری امور به دست آنان و تعمیق جریانات مردم‌سالارانه است. از منظر هستی‌شناختی، معرفت‌شناسی توسعه و روش‌شناسی با اسلاف خود تفاوت دارد. محلی‌گرایی جدید مظهر ایدئولوژیکی روندی است که بر شناخت و دانش محلی، ابتکار عمل محلی، تکنولوژی محلی و سازماندهی محلی تأکید دارد.
این مجموعه می‌تواند مورد استفاده شهرداران، شوراهای شهر و نیز مدیران برنامه‌ریزی توسعه در کشور قرار گیرد.",جامعه‌شناسی
موفقیت شخصی,"چرا بعضی از مردم در کارشان موفق‌تر از دیگرانند؟ چرا برخی از افراد رشد می‌کنند، هر از گاهی ارتقاء شغلی پیدا می‌کنند، به سرعت پیشرفت می‌نمایند و در زندگی و کارشان رضایت و لذت بیشتری وجود دارد؟ آیا کسی که درآمد ماهیانه او ده برابر متوسط جامعه است، باهوشتر، بهتر یا دارای قابلیت‌های بیشتری نسبت به دیگران است؟ جواب این سوالات را در کتاب «موفقیت شخصی» نوشته  استاد رشد فردی و موفقیت، برایان تریسی خواهیدیافت. 
بخشی از کتاب:
مردم به نحوی که ظاهر شما نشان می‌دهد در باره شما قضاوت می‌کنند. ۹۵ درصد از تأثیر اولیه‌ای که شما بر روی سایر مردم می‌گذارید ناشی از لباس و پاکیزگی شماست زیرا ۹۵ درصد از چیزی که آنها می‌توانند ببینند لباس و موی شما است.
لباس موفقیت بپوشید. به افراد ممتاز شرکت بنگرید و آنها را به عنوان مدل خود تلقی نمائید. مردم در کارکردن و ارتقاء کسانی که شخصیت متفاوتی دارند راحت نیستند. بهترین مثالها و افراد ممتاز سازمان و صنعت خود را سرمشق قرار دهید. اگر آنها به سبک خاصی لباس می‌پوشند شما نیز همان سبک را انتخاب نمائید. از مقررات پوشیدن لباس در شرکت محل کارتان آگاه باشید و آنها را نقض نکنید.",مدیریت و کسب و کار
نفس شیطان,"«نفس شیطان» دربردارنده ۸ داستان کوتاه از ر. ک. نارایان(۲۰۰۱-۱۹۰۶) نویسنده و روزنامه‌نگار هندی است.
بیش‌تر آثار نارایان در شهری کوچک به نام «مالگودی» - که ساخته‌ی ذهن نویسنده است- می‌گذرد؛ شهری که یادآور شهرهای «میسور» و «بنگلور» هند است که بافت سنتی و سادگی‌ زندگی روستایی هند در آن‌ها تحت‌الشعاع فرهنگ مدرن غربی‌ قرار گرفته ‌است. شخصیت‌های داستان‌های نارایان، اغلب ضعیف‌النفس و پست‌اند که با نثری بی‌پیرایه و ساده و بدون تکلف، با آمیزه‌یی از کنایه، تغزل، و طنزی شیرین که از ویژگی‌های بارز آثار اوست روایت می‌شوند.
در یکی از داستان‌های این کتاب می‌خوانیم:
«سم، مسوولیت نگهداری مرا از زمانی‌که از اتاق نمایش عمل جراحی در کلینیک چشم‌پزشکی مالگودی که با روش‌های پیشرفته‌یی انجام شده بود، با چشمانی پَدگذاشته‌، باندپیچی‌شده که با چسب‌هایی محکم شده بود‌، خارج شده بودم، بر عهده گرفته بود. من یک هفته‌ی‌ دیگر – نابینا- در تخت باقی ماندم و در طول این مدت، سم در قبال روزی هشت‌روپیه به‌ جای چشم‌های من کار می‌کرد.
به‌نظر می‌آمد او یک «پرستار مرد» مجرب باشد؛ اصطلاحی که خودش از آن متنفر بود، و اعتقاد داشت که در اصل، پرستاری شغل مردها است و زنان شاغل در این کار، کم‌کاری می‌کنند. حتا زمانی‌که زنی به‌عنوان پرستار به اتاق‌ام می‌آمد، او حالت خصمانه و مبارزه‌طلبانه‌یی به خود می‌گرفت و زمانی که زن می‌رفت این مرد چیزی برای گفتن داشت: «این خانم، باعث می‌شه که مغز ‌آسیب ببینه؛ شرط می‌بندم که بیمار هیچ وقت نمی‌خواد دوباره اون رو به خونه‌ش راه بده.»
اگر کسی می‌خواست از روی حرف‌هایی که سم می‌زد قضاوت کند، او وجهه‌ی پرستاری‌اش را از دست می‌داد. او به‌طور مستمر به موضوعات نظامی، دستورات، مانورها، وظایف خسته‌کننده و رژه‌ها اشاره می‌کرد. این‌که او در ارتش چه می‌کرده است، هیچ‌گاه برایم آشکار نشد.»",داستان کوتاه
طعمه لذیذ,"«طعمه لذیذ» نوشته پول باولز(۱۹۹۹-۱۹۱۰)، نویسنده و آهنگساز آمریکایی است و ۳ داستان کوتاه را شامل می‌شود.
در بریده‌ای از کتاب می‌خوانیم:
«درحالی که اتوبوس در آن هوای گرم به شدت در دست‌اندازهای جاده تکان می‌خورد، پروفسورچندین‌بار تکرار کرد: «حَسن رَمانی» . بعد از مدتی با آسمان سوزان غرب و کوه‌های نوک‌تیز مواجه شد و ماشین نیز خط باریک غبارآلودی را دنبال می‌کرد. بوهای مختلفی که در فضای آسمان بی‌کران پخش شده بود، به مشام می‌رسید؛ مثل بوی شکوفه‌ی پرتغال، فلفل، فضله‌ی سوخته، روغن سوخته‌ی زیتون، و میوه‌های فاسدشده. او چشم‌هایش را با خوش‌حالی بست و لحظه‌یی در این دنیای پر از رایحه سیر کرد. دوباره آن خاطره‌های گذشته برگشت. در کدامین قسمت بود؟ نمی‌دانست. راننده‌ی ماشین که صندلی‌اش نزدیک پروفسور بود، بدون این که به جاده نگاه کند با او صحبت کرد و به زبان خودش گفت: «آیا شما زمین‌شناس هستید؟» 
 «اوه زمین‌شناس؟ نه. من زبان‌شناس‌ام.» 
 «این‌جا هیچ زبانی وجود ندارد. این‌جا فقط با گویش محلی صحبت می‌کنند.» 
 «دقیقا من قصد دارم در مورد گویش‌های مغربی پژوهش کنم.» شوفر با حالت تمسخر گفت: «به سمت جنوب ادامه بده، در آن‌جا با زبان‌هایی آشنا خواهی شد که تابه‌حال در عمرت نشنیده‌یی.»",داستان کوتاه
هنر معلمی (۱۲۰ راهکار‌ مهم در تدریس و کلاس‌داری),"در کتاب «هنر معلمی» ۱۲۰ مورد از بهترین یادداشت‌های جانی یانگ درباره چگونگی برخورد با دانش‌آموزانی که رفتار مشکل‌آفرین دارند، گردآوری شده‌است.
زیبایی این یادداشت‌ها در این است که همگی در محیط کلاس درس عملا مورد محک و آزمایش قرار گرفته‌است برخی از آنها مثال‌هایی از سخنانی است که شاید هر معلمی در یک موقعیت خاص تدریس از آن استفاده کند. برخی نیز توضیحاتی است برای آگاه‌سازی معلمان از محدوده‌های خطر و بسیاری از راهکارهای پیشنهادی برای کار کردن با شاگردهای بدقلق است.
بخشی از کتاب را می‌خوانید:
نیم‌رخی از علایق شاگردان ترسیم کنید. درست است که وقت و حوصله لازم دارد، ولی در عوض باعث دوام و پشتکار بیشتر شما می‌شود؛ چون نوعی سرمایه‌گذاری است که سودی به مراتب بزرگ‌تر را به شما باز می‌گرداند. به‌عنوان مثال، وقتی قرار است دانش‌آموزان یک داستان بنویسند، ممکن است به آه و ناله بیفتند که به فکرمان نمی‌رسد چه بنویسیم. معلم می‌تواند، در پاسخ به این آه و ناله‌ها، چند راه‌حل بدهد که هیچ‌یک هم برای شاگردان مفید واقع نشود. چقدر خوب است که بتوانید بگویید:
«تصور کنید که در حال ماهی‌گیری هستید (می‌دانیم که بچه‌ها چقدر از ماهی‌گیری خوش‌شان می‌آید) و ماهی بزرگی هم گرفته‌اید. اگر نخ را شل کنید تا ماهی هوس فرار کند، حرکات خیلی جالبی خواهید دید... حالا خودتان بقیه داستان را بنویسید...»
متوجه می‌شوید که این پیشنهاد خیلی مؤثرتر از آن روشی است که بگوییم: «موضوع داستان آزاد».",جامعه‌شناسی
فصل جدایی,"«فصلِ جدایی» داستان بلندی از رضا نجات‌بخش است.
«سنگینیِ این بی‌طاقتی طغیانی در درونم به راه می‌اندازد که مرا در یک جا آرام نمی‌گذارد. سراسرِ پهنه‌ی خانه‌ی ۳۵ متری‌ام را دور می‌زنم. و این اشیاء و اجزای زندگی ام که به خود بسته‌ام و تمام عمر حمالی‌شان را کرده‌ام و آنها هم مرا به خود بسته‌اند، پیش نظرم مثل مرور یک دوره‌ی بیهوده از تلاش و جد و جهد و فراز و نشیب است که عاقبتش باز چشم‌اندازی است از فرازها و نشیب‌هایی دیگر که معلوم نیست کجا می‌روند.
ضربان مغزم بالا می‌رود و بالاتر و در ذهنم شلوغی و ازدحام افکار است. و این با حسی از اضطراب، ترس از این موقعیت ناپایدار، درهم می‌آمیزد و انعکاس دفع را به روده‌هایم می‌اندازد. دو روز است...»",رمان
اسرار ذهن میلیونر,"«اسرار ذهن میلیونر» نوشته تی. هارو اکر  یکی از بزرگترین مربی‌ها در زمینه کسب و کار و موفقیت است.
بخش اول کتاب توضیح می‌دهد که هرکدام از ما چطور برنامه‌ریزی شده‌ایم تا در مورد پول فکر کنیم و آن را به‌کار گیریم و با استفاده از چهار روش کلیدی که معرفی می‌کند بتوانیم درباره‌ی برنامه‌ی مالی ذهنمان تجدیدنظر کنیم.
در بخش دوم، تفاوت‌هایی که در طرز فکر افراد ثروتمند، متوسط و فقیر وجود دارد بررسی می‌شود و ۱۷ روش مؤثر توضیح داده‌می‌شود  که با استفاده از آن‌ها زندگیِ مادی شما می‌تواند برای همیشه تغییر کند.
در بخشی از این اثر می‌خوانید: 
ما در دنیای پر از دوگانگی‌ها زندگی می‌کنیم؛ بالا و پایین‌ها، تاریک و روشن‌ها، سرد و گرم‌ها، تند و آرام‌ها، عضو حزبی بودن و نبودن، چپ و راست‌ها؛ این‌ها مثال‌های اندکی از هزاران تضاد در دنیا هستند. برای این‌که یک تضاد وجود داشته باشد نقطه‌ی مقابل آن نیز باید باشد. آیا ممکن است فردی عضو حزب راست باشد ولی حزب چپ وجود نداشته باشد؟ اصلاً امکان ندارد. در نتیجه، همان‌طور که پول قوانین بیرونی دارد پس باید قوانین درونی نیز داشته باشد. قوانین بیرونی مثل دانش تجارت، مدیریت پول و روش‌های سرمایه‌گذاری است. دانستن این موارد ضروری است اما باید بدانید که بازی درونی نیز به‌همین اندازه اهمیت دارد. برای مثال، یک نجار و ابزارش را در نظر بگیرید. برای یک نجار داشتن ابزار خوب خیلی مهم است اما استفاده‌ی ماهرانه‌ی از ابزار، از اهمیت بیشتری برخوردار است. من همیشه می‌گویم: در زمان مناسب و در مکان مناسب بودن کافی نیست بلکه باید در مکان و زمان مناسب، فرد مناسب نیز باشیم. خوب، شما چه کسی هستید؟ چطور فکر می‌کنید؟ چه عقایدی دارید؟ چه ویژگی و خصوصیت‌هایی دارید؟ در مورد خودتان واقعاً چطور فکر می‌کنید؟ چقدر به‌خودتان اطمینان دارید؟ چطور با دیگران ارتباط برقرار می‌کنید؟ چقدر به افراد اعتماد دارید؟",مدیریت و کسب و کار
فیلم مردم‌نگارانه,"«فیلم مردم‌نگارانه» اثری از کارل جی. هایدر (-۱۹۳۵) پروفسور برجسته انسان‌شناس، کتابی است که به سینمای مردم‌نگارانه اختصاص دارد و جایگاه فیلم مردم نگارانه را به عنوان یکی از شاخه های انسان‌شناسی بصری، بررسی می‌کند.
انسان شناسی بصری شاخه‌ای از مطالعات انسان شناختی است که علاوه بر مطالعه جنبه‌های بصری فرهنگ، همچون خالکوبی‌ها، طرح‌های منسکی و تزئینی، اشیاء و صنایع دستی، به طور خاص به تولید تصویر- شامل عکس و فیلم- از مردمان دیگر می پردازد. در این میان فیلم مردم نگارانه، یکی از قلمروهای عمده‌ی انسان شناسی بصری است، قلمروی که عرصه‌ی تعامل بین سینما و پژوهش‌های مردم نگارانه است. این کتاب تلاش دارد به این مسأله بپردازد که به طور کلی چه چیزهایی می‌تواند یک فیلم را مردم‌نگارانه‌تر کند. به عبارتی، او معیاری قاطع برای قضاوت در مورد ارزش مردم نگارانه فیلم قرار نمی‌دهد، بلکه ارزش‌های مردم نگارانه‌ی یک فیلم از جنبه‌های مختلف و نیز بر روی یک طیف بررسی می‌کند. در عین حال این کتاب، تاریخچه‌ای از ایجاد و توسعه فیلم مردم نگار را به تصویر می‌کشد و با ارجاع به حدود ۹۰ فیلم مردم نگارانه، به مقایسه و تحلیل آنها مبادرت می‌کند.
بخشی از این کتاب را می‌خوانید:
مهمترین ویژگی فیلم‌های مردم‌نگارانه میزان تأثّر آن‌ها از شناخت و درک مردم‌نگارانه است. تعریف «مردم‌نگاری» در چندکلمه کار دشواری است، و بهتر است به بررسی ویژگی‌هایی از مردم‌نگاری بپردازیم که بیشترین ارتباط را با فیلم‌سازی مردم‌نگارانه‌دارند (و در اینجا درباره‌ی یک گونه‌ی عمومی و اولیه از مردم‌نگاری سخن می‌گویم). قبل از هر چیز، مردم‌نگاری روشی برای توصیف دقیق و تحلیل رفتار انسانی بر مبنای مشاهدات درازمدت در محل است. رویکرد «فیلم بگیر و زود برو» و درک شهودی و زیبایی‌شناختی از رفتار و انسان‌ها، انواع دیگر رویکردها هستند که اگرچه ممکن است منجر به ساخت فیلم‌های زیبایی شوند ولی به ناچار از نظر مردم‌نگاری سطحی و کم‌مایه هستند",جامعه‌شناسی
اقتصادسنجی پانل دیتای پیشرفته,«اقتصادسنجی پانل دیتای پیشرفته» کتابی تخصصی در حوزه اقتصاد سنجی پیشرفته، نوشته دکتر سید حمیدرضا اشرف‌زاده و نادر مهرگان است.,مدیریت و کسب و کار
صفت‌های بایسته یک رهبر,کتاب «صفت‌های بایسته‌ی رهبر» نوشته‌ی جان. سی. ماکسول و ترجمه‌ی شهروز فرهنگ است. در این کتاب، از خصوصیات شخصی و فردی، که برای رهبری مؤثر است، به صورتی مدبرانه و راهبردی و روش‌مندانه سخن به میان می‌آید.,مدیریت و کسب و کار
خانم دالاوی,"«خانم دالاوی» مهمترین رمان ویرجینیا ولف (۱۹۴۱-۱۸۸۲) نویسنده صاحب‌سبک انگلیسی است. این رمان در لیست ۱۰۰ رمان برتر انگلیسی‌زبان جهان به گزینش مجله تایم و در رتبه ۵۰ همین لیست به انتخاب مجله گاردین جای دارد.
 این کتاب از ویرجینیا ولف در زمانِ خود از منظر سبک نگارش و ساختار بدعت‌گزار بود. ولف که از شیوه‌ی سنتی رمان‌نویسی انتقاد می‌کرد، از ابتدا در پی کشف شیوه‌هایی نو برای بیان واقعیت‌های ذهنی و حالات درونی انسان بود. البته او بعد در این راه از دیگران بسیار آموخت، به‌خصوص از معاصرانش، با تأکید بر دنیای درون  از راه جریان سیال ذهن.
او که از آغاز می‌خواست شکل تازه‌ای از رمان را ارائه دهد، در سال ۱۹۲۵ با نوشتن رمان خانم دالاوی برای اولین بار الگوی زمان را در قالب رمانی بلند برهم زد و با جسارت طرح داستان را به یک روز واحد، یک منطقه (شهر لندن) و یک شخصیت واحد در مرکز داستان محدود کرد. ولف در این رمان با نظاره‌گری چیزهای بسیار عادی زندگی به بیان احساسات می‌رسد و با توالی تک‌گفتارها، نداهای درونی هریک از شخصیت‌ها را می‌نمایاند. به گفته‌ی بسیاری از منتقدان بیست صفحه‌ی اول رمان «خانم دالاوی» پیچیده‌ترین اثر ویرجینیا ولف است.
در این اثر، وولف یک روز ماه ژوئن از زندگی خانم کلاریسا دالاوی در لندن پس از جنگ جهانی اول را از زاویه دید این زن توصیف می‌کند. خواننده چنین می انگارد که گویا پا به پای راوی در خیابانهای لندن گام برمی دارد و از دریچه نگاه کلاریسا آدمها و محله‌های شهر را می بیند. در این گذار تند و ناگسسته، وولف از شهر و آدمهایش تابلویی به پهنای افق در دیدرس خواننده قرار می‌دهد:
ایتالیا دور بود و خانه‌های سفید و اتاقی که خواهرانش در آن می‌نشستند و کلاه درست می کردند، و خیابان‌ها هر شب پر از آدم‌هایی می‌شد که گردش می‌کردند، با صدای بلند می‌خندیدند، نه نیمه جان مثل آدم‌های اینجا که در ""باث"" روی صندلی‌ها می‌نشستند و به گل‌های زشت گلدان‌ها نگاه می‌کردند!
لوکرزا بلند گفت: "" آخر شما باید باغ‌های میلان را ببینید."" اما به کی می‌گفت؟
هیچ کس نبود. کلماتش رنگ باختند. مثل فشفشه‌ای که رنگ ببازد. پس از این که شعله‌هایش دل شب را می‌شکافتند، به آن تسلیم می‌شدند؛ تاریکی پایین می‌آید و بر خطوط دیوارها، خانه‌ها و برج‌ها فرو می‌ریزد؛ شیب‌های برهنه‌ی تپه‌ها نرم‌تر می‌شوند و در آن فرو می‌روند...",رمان
جامعه مدنی به زبان ساده,"«جامعه مدنی به زبان ساده» اثر رضا علیجانی (-۱۳۴۱) کتابی است که در سه فصل به تعریف و بیان ویژگی‌های جامعه مدنی، دین و جامعه مدنی و همچنین موانع موجود بر سر راه تکوین جامعه مدنی می‌پردازد.
بخشی از فصل اول کتاب را می‌خوانید:
حکایت ""جامعه مدنی"" در جامعه ما همچون داستان ""عدالتخانه"" در اوان مشروطیت است! در آن هنگام برخی از ""عدالتخانه""، مجلس شورا را منظور می‌کردند و برخی آن را مرکزی برای دادخواهی از ظلم حاکمان و والیان باجگیر می‌دانستند. یعنی عده‌ای آن را قوه مقننه و عده‌ای قوه قضاییه می‌دیدند و تا هنگامی هم که این واژه در ادبیات سیاسی آن زمان به فراموشی سپرده شد، بالاخره معنای روشنی نیافت. هم‌اکنون ""جامعه مدنی"" نیز در جامعه ما حکایتی مشابه یافته است که امیدواریم به سرانجام مشابهی منجر نشود! اینک همه، بجز اندکی، با جامعه مدنی موافق و مروج آنند. از نشریات خبری مرکزنشینان تا هفته‌نامه‌ها در شهرستان‌ها، از نشریات روشنفکری تا نشریات صنعتی! و... اما عده قلیلی نیز با آن مخالف‌اند. این مخالفان عموماً به جامعه مدنی ناسزا می‌گویند یا آن را به تمسخر می‌گیرند و کمتر به روشن کردن مفهوم آن می‌پردازند. ۳ اما به طور حسی و غریزی (و به زبان ساده به طریق استشمامی) احساس کرده‌اند که جامعه مدنی با نظرات و خواست‌های اجتماعی آنان مغایر است. در صدر مشروطیت نیز برخی قانون و آزادی و حریت را ""کلمه ملعونه"" می‌دانستند و عجب آن که برخی از اینان شناخت (حسی و تجربی) بیشتری از مشروطیت داشتند تا بعضی از موافقان و مروجان آن.",جامعه‌شناسی
صخره ماه,"«صخره ماه» نوشته هلن افشار(   -۱۳۵۵)، نویسنده ایرانی است.

این کتاب از چهار بخش و چهار داستان تشکیل شده است. در سه داستان نخست انسان‌هایی با ویژگی‌های مشترک در کنار هم قرار می‌گیرند و داستان پیرامون همین ویژگی‌ها می‌گردد.

در داستان واپسین، شخصیتی که چیز زیادی درباره‌اش روشن نیست، قصد سفر به گیلان و دیدار با استادش را دارد. اما مسیر متفاوتی پیش رویش باز می‌شود...

در بخشی از کتاب می‌خوانیم:

«نگاهی به ساعت مچی‌ام می‌اندازم. گوشی تلفن را برمی‌دارم و از منشی‌ام می‌پرسم آیا بیماران امروز تمام شدند؟ چند روز پیش تأکید کرده بودم که امروز کار مهمی دارم و به تعدادی محدود نوبت معاینه بدهد. 

منشی پاسخ می‌دهد که بر اساس گفته‌ام برای امروز فقط به ده نفر نوبت داده اما خانم جابری و دخترش بدون وقت قبلی آمده‌اند و در اتاق انتظار نشسته‌اند. منشی می‌پرسد که آن‌ها را داخل بفرستد یا بروند و پس از تعطیلات بیایند؟ کمی تأمل می‌کنم و سپس می‌گویم که آنان را خواهم دید. 

در چوبی اتاقم با صدا گشوده می‌شود. چند بار به کارگر تنظیف کار، سپرده‌ام تا روغن‌کاریش کند و هر بار بهانه‌ای آورده.

خانم جابری و دخترش وارد اتاق می‌شوند. مادر پرونده را روی میزم می‌گذارد و روی صندلی در برابر میز می‌نشینند. حس غریبی با دیدنشان به من دست می‌دهد. نگاه گرم و چشمان سیاه مادر، فضای بی‌روح اتاقم را دیگرگون کرده. حال دختر کوچک را می‌پرسم. مادر شرحی می‌دهد و کودک را برای معاینه فرامی‌خوانم.»",رمان
راهبردهای سواد رسانه‌ای در ارتقاء فرهنگ دفاعی,"«راهبردهای سواد رسانه‌ای در ارتقاء فرهنگ دفاعی» پژوهشی به قلم مرتضی چشمه نور و جابر پوریانی است که به صورت مقاله ای در اولین همایش ملی سواد رسانه‌ای و مسئولیت اجتماعی در شهریورماه ۱۳۹۴ ارائه شد. 
دوران هشت ساله‌ی دفاع مقدس به فرموده‌ی مقام معظم رهبری (مدظله‌العالی)؛ «اوج افتخارات ملت‌ایران است». لذا برای حفظ و انتقال ارزش‌های دفاع مقدس و فرهنگ‌ایثار و شهادت به نسل‌ آینده به شکل مطلوب و مناسب بایستی‌این فرهنگ (فرهنگ دفاعی) با جدیت در برنامه‌ریزی فرهنگی، اجتماعی و اقتصادی کشور مدنظر قرار گیرد. برای تبیین نقش و جایگاه فرهنگ دفاعی- که همان فرهنگ مقاومت، پایداری، ایثار و شهادت است- بیش از هر چیز نیازمند بهره‌گیری از سواد رسانه‌ای هستیم.
مهم‌ترین بایسته‌ها و راهبردهای سواد رسانه‌ای در نشر و گسترش فرهنگ دفاعی که دراین پژوهش به آن پرداخته شده و به‌عنوان ابعاد و عوامل تبیین کننده آن عبارت‌است از: «پررنگ نمودن نقش سواد رسانه‌ای در سمت‌دهی به فرهنگ دفاعی کشور» و «تأثیرگذاری سواد رسانه‌ای بر جامعه‌پذیری مردم از دیدگاه فرهنگ دفاعی» که هرکدام ازاین مولفه‌ها خود دارای ابعاد و زیر مجموعه‌های مختلفی می‌باشد.",جامعه‌شناسی
مدل آموزش رسانه‌ای (در کشورهای در حال توسعه/برزیل),"کتاب «مدل آموزش رسانه‌ای (در کشورهای در حال توسعه/برزیل)»، با نگاهی به سواد رسانه‌ای غیر رسمی در کشور برزیل و با توجه به اهمیت یادگیری در عصر حاضر، مدلی برای آموزش از طریق رسانه‌ها ارائه نموده است.
مونیکا پگیورر کاپرینو و جووان فرانسیسکو در کتاب حاضر، این موقعیت را با نمونه‌ای از پروژه‌ها و سازمان‌هایی که فعالیت‌های رسانه‌ای را بر اساس سه بعد شناخته شده‌ی آموزشی رسانه (دسترسی یا استفاده، تفکر و درک انتقادی و تولید محتوای رسانه‌ای) توسعه داده‌اند، بیان می‌کنند. این پروژه‌ها بر اساس جوامع مختلفی از شهروندان با سطوح مختلف تقسیم‌بندی (سن، مکان سکونت، موقعیت اجتماعی، گروه‌های اجتماعی و زمینه‌های حرفه‌ای) مورد هدف قرار گرفته‌اند.",جامعه‌شناسی
زنان یونان باستان,"در کشور یونان جایگاه زن و حقوق او مانند مسائل دیگر در این کشور شگفت‌انگیز است. دان ناردو در کتاب گویای «زنان یونان باستان» به نگرش مردسالارانه در مورد زنان، جایگاه اجتماعی زنان، و مبارزه آنان برای دستیابی به حقوق اولیه خود پرداخته است.
دیدگاهی که در آن زنان فقط مجاز به ماندن در خانه و انجام کارهای خانه بودند، زیرا از نگاه آنان زن بهره هوشی مناسبی برای انجام امور دیگر ندارد. در اواخر این دوران زنان برای رهایی خود از بند استبداد، نهضتی پدید می‌آورند و نام خود را به عنوان زنان پیشتاز برای کسب حقوق اولیه در تاریخ ثبت می‌کنند.
دان ناردو، مورخ، آهنگساز و نویسنده آمریکایی و یکی از پرکارترین نویسندگان ایالات متحده است. او در زمینه ادبیات کودک و نوجوان چیره‌دست است و نزدیک به پانصد کتاب در زمینه‌های مختلف نوشته است.
دوران کودکی «ناردو» در سفرهایی که پدر و مادر او به دلیل شغل خود داشتند گذشت. وی به خاطر سفرهای پیوسته­‌ی والدینش تحصیلات رسمی نداشت و تنها در نوجوانی موفق به تحصیل رسمی در زمینه تئاتر شد.
 ناردو از سال ۱۹۸۰ شروع به نوشتن کتاب‌های تاریخی کرد. او کتاب ژولیوس سزار را برای اولین بار در سال ۱۹۹۹ منتشر کرد.
از جمله آثار وی که توسط شرکت آوانامه صوتی شده است می‌توان به «هند باستان»، «امپراتوری آشور»، «امپراطوری ایران»، «جنبش زنان در آمریکا» و «عصر استعمارگری»... اشاره کرد.",جامعه‌شناسی
ارزشیابی سرمایه انسانی,"کتاب «ارزشیابی سرمایه انسانی» نوشته مریمن کیمبرلی راهنمای پایه‌ای برای ارزیابی سرمایه انسانی یک سازمان است.
بسیاری معتقدند این افراد هستند که سازمانها را تشکیل می دهند. این به ویژه در دانش اقتصاد ، جایی که نیروی کار جمع شده، آموزش دیده و با تجربه معمولاً به عنوان یکی از بزرگترین دارایی‌های شرکت در نظر گرفته می‌شود،حقیقت دارد. با این حال، تعداد کمی از سازمان‌ها، نیروی کار خود را در این شرایط اقتصادی ارزیابی می‌کنند. برای رفع این خلاء، در این کتاب راه حلی ارائه شده است تا ارزش اقتصادی سرمایه انسانی برای شرکت‌ها درک شود و یک دیدگاه مالی از نیروی جمع آوری‌شده، فراتر از رفتار حسابرسی سنتی کارگران به عنوان هزینه عملیاتی ارائه شود. این کتاب با تاً کید بر تغییرات نمونه که در بررسی کارگران به عنوان یک دارایی سرمایه انسانی در مقابل هزینه‌ها در ارتباط است، آغاز می‌گردد. فصل‌های باقی مانده راه‌هایی برای مفهوم‌سازی و ارزش‌گذاری سرمایه انسانی جهت تصمیم‌گیری سازمانی و اهداف گزارش اختیاری ارائه می‌دهند.",مدیریت و کسب و کار
ابن‌الوقت,"«ابن‌الوقت» نوشته یوسف انصاری(-۱۳۶۲)، نویسنده معاصر ایرانی است.
در بریده‌ای از کتاب می‌خوانیم:
«(از کشورم و از خانواده‌ام، چیزی ندارم که بگویم. رفتار ناشایست و گذشت سال‌ها، مرا از اولی طرد کرده و از دومی بیزار.) می‌دانستم دیر یا زود برمی‌گردم. هر کسی می‌رفت بالاخره برمی‌گشت و این قانونی نانوشته‌ بود که مثل خوره می‌افتاد به جان کسی که رفته بود. ولی نه! به هر برگشتنی نمی‌شد گفت برگشتن. برای برگشتن باید حتم رفته باشی از جایی و هر رفتنی نمی‌توانست رفتن باشد. کسی خبر نداشت. شاید هیچ‌کس انتظارش را هم نداشت آن روز صبح ساک‌به‌دوش وسط میدان ساعت ببیندم. شاید برای همین وقتی آرش چشمش افتاد به من ندید که ایستاده بودم آن‌ور خیابان کنار درخت تبریزی و خیره شده بودم به او. (هر کسی به جز من هم می‌توانست آن‌وقت صبح آن‌ور خیابان ایستاده باشد.)
آرش کرکره‌ی مغازه را داد بالا، در مغازه را باز کرد. تکیه دادم به دیوار سنگی شهرداری. جعبه‌های نوشابه را چید جلو در، تو رفت. راه افتادم. ناقوس برج شهرداری چند بار پشت سر هم نواخت. حس غریبی بود که آن‌وقت صبح آن‌جا بودم و بعد از مدت‌ها آرش هم مرا دیده و هم ندیده بود. انگار خواب بودم و همه‌ی چیزی که می‌دیدم نه رویا بود نه کابوس؛ فقط شکلی بود از خواب، شبیه به واقعیت.
تا صبح توی اتوبوس نتوانسته بودم پلک‌هام را روی هم بگذارم. می‌ترسیدم چیزی که به‌خاطرش برگشته بودم (نه! برنگشته بودم، به هیچ‌وجه برنگشته بودم.) فقط خیالی واهی باشد، تنها یک وهم باشد. آن‌قدر چشم دوخته بودم به تاریکی جاده که می‌توانستم خاطره‌ای نه‌ساعته از جاده‌ای بنویسم که تا مقصد مثل مار بارها به خود پیچیده بود.»",رمان
موش‌های ناقلا,«موش‌های ناقلا» نوشته‌ی هلن بیت‌ریکس پاتر و ترجمه‌ی رضا قربانی یکی از مجلدهای مجموعه‌ «داستانه‌های پیتر خرگوشه» و از مجموعه‌های معروف دنیاست که زبانی جذاب و شیرین برای کودکان گروه سنی «ب و ج» دارد.,داستان کودک و نوجوانان
معادشناسی (جلد دوم),"این کتاب صوتی مجموعه مباحث با موضوع معاد و معادشناسی اثر علامه سیدمحمدحسین حسینی تهرانی است که در ده جلد گنجانده شده است.
کتاب دوم این مجموعه شامل موضوعات زیر است:
مجلس هشتم: رستگاری در ایمان به خداست اختیارا، و پیروی از احکام دین تعبدا
مجلس نهم: اولیاء خدا ترس و اندوه و سکرات مرگ را ندارند
مجلس دهم: الحاق مؤمنان به اولیای خدا و منکران به اولیای شیطان
مجلس یازدهم: تمایزات عالم طبع و برزخ و قیامت
مجلس دوازدهم: تمایزات عالم طبع و برزخ و قیامت
مجلس سیزدهم: در برزخ، دوراهی سعادت و شقاوت دنیا یکسره می گردد
مجلس چهاردهم: جلوه انسان در برزخ، با صورت ملکوتی اوست",کلیات اسلام
نیویورک به دیترویت,"«نیویورک به دیترویت» مجموعه داستان‌های کوتاهی از نویسنده آمریکایی متولد سال ۱۸۹۳، دوروتی پارکر است. او با اشعار و داستان‌های طنز کوتاهش شناخته می‌شود. دوروتی از ابتدای تاسیس مجله نیویورکر با این مجله همکاری می‌کرد و در حوزه‌های سیاسی و اجتماعی مطلب می‌نوشت. او در سال ۱۹۲۹ موفق به دریافت جایزه ادبی اُ. هنری شد.
این مجموعه ۲۲ داستان از دروتی پارکر دارد. خاطرات سفر، آخرین چای، سفیدوسیاه، گهواره تمدن، شکوه صبحگاهی، سطح زندگی و نیویورک به دیترویت نام برخی از داستان‌های این مجموعه‌اند.
بخشی کوتاه از «آخرین چای» را می‌خوانید:
«مرد جوان که کت شلوار شکلاتی‌رنگی به تن داشت، کنار دختری که گل کاملیای مصنوعی به سینهٔ لباسش زده و چهل دقیقه به انتظار او مانده بود، پشت میز نشست.
گفت: «فکر کنم دیر کردم. ببخشید که انقدر منتظر موندی.»
دختر گفت: «آه، خدای من. منم همین الان رسیدم. سفارش چای دادم چون خیلی هوس کرده بودم. خودم هم دیر کردم. هنوز یک دقیقه نیست که رسیدم.»
«خدا رو شکر. هی، بسه دیگه، انقدر تو خوردن شکر زیاده‌روی نکن، یک دونه قند کافیه. گارسون این کیک‌ها رو هم از این‌جا ببر. چه بد! حالم خوب نیست!»
دختر گفت: «آه، حالت بده؟ چی شده؟»
«افتضاحم. خیلی حالم بده.»
«وای، پسرک بیچاره... خیلی مریض بودی؟ این‌همه راه اومدی این‌جا منو ببینی؟ نباید این کار رو می‌کردی. من درک می‌کردم. آخ، چرا وقتی انقدر مریضی تا این‌جا اومدی؟»
«اشکالی نداره، فرقی نمی‌کنه کجا باشم. با این حالی که امروز دارم همه‌جا مثل همه...»",داستان کوتاه
مدل تعادل عمومی محاسبه‌پذیر استاندارد برنامه‌نویسی در  GAMS,«مدل تعادل عمومی محاسبه‌پذیر استاندارد برنامه‌نویسی در  GAMS» نوشته ربکا لی هالیس و شرمن روبینسون کتابی تخصصی با موضوع برنامه نویسی است . درآمدی بر مدل های برنامه نویسی، ماتریس حسابداری اجتماعی، مدل تعادل عمومی محاسبه‌پذیر و بیان ریاضی مدل مباحثی است که در این کتاب می‌خوانید.,مدیریت و کسب و کار
مهارت‌های ایجاد تحول,"«مهارت‌های ایجاد تحول» نوشته  نیل راسل جونز از مجموعه کتاب‌های مهارت‌های کاربردی ویژه مدیران  است.
تغییروتحول، نحوه برنامه‌ریزی و مدیریت دشوار است و حتی گاهی فهمیدن آن بسیار پیچیده است.
هدف این کتاب، روشن و واضح نمودن اجزای کلیدی و مهم در فرایند ایجاد تغییروتحول است. در این کتاب مشکلات، موانع و چالش‌ها، راه حل‌ها و هرگونه راهنمایی که برای رسیدن به تغییروتحول نیاز است جمع‌آوری شده است. ممکن است شما فردی بسیار فعال در زمینه ایجاد تحول در خود و سازمانتان باشید، یا ممکن است مسیر ایجاد تحول را پیموده و در انتهای این راه باشید و یا از کسانی باشید که فقط می‌خواهید بیشتر در مورد این مطلب بدانید، در هر صورت این کتاب می‌تواند راهنمای مفیدی برای شما باشد.
این کتاب باعث تغییر کامل شما نمی‌شود، اما شاید بتواند با معرفی مفاهیم پایه‌ای و اساسی فرایند تغییر، مقدمه‌ای برای شروع فرایند تغییر در شما باشد.",مدیریت و کسب و کار
بشنو از نی؛ مروری بر دعای ابوحمزه ثمالی,"علی صفایی حائری (عین ـ صاد) در کتاب خود، «بشنو از نی» مروری دارد بر دعای ابوحمزهٔ ثمالی. 
دعای ابوحمزه ثمالی دعایی‌ است که در کتاب مصباح المتهجد شیخ طوسی به نقل از ابوحمزه ثمالی آمده است که امام سجاد در تمام سحرگاهان ماه رمضان آن را پس از نماز می‌خوانده است. مضامین این دعا، معرفت الهی، راهنما بودن خداوند، تمسک به رحمت الهی و گریزناپذیری بنده از حکومت الهی و عمل به فضایل اخلاقی و دوری از بدی‌ها است:
أَوْ لَعَلَّک وَجَدْتَنی فی مَقْامِ الکاذِبینَ فَرَفَضُتَنی؛ شاید یافتی که من دروغگویم و در جایگاه دروغگویان نشسته‌ام و در آن مقام خانه کرده‌ام پس مرا واگذاشتی تا این آرزوهایم برایم مشخص شوند و مغرور نشوم؛ چون ضعیف هستم. با این حرکت‌ها و حالت‌ها خیال می‌کنم به جایی رسیده‌ام و این است که دنبال آثارش می‌گردم. پس اگر دروغم را نشانم ندهی مغرور می‌مانم و از دست می‌روم.
أَوْ رَأَیتَنی غَیرَ شاکرٍ لِنَعْمائِک فَحَرَمْتَنی؛ شاید دیده‌ای که نعمت‌های تو را با تو خرج نمی‌کنم و با این بخشش‌ها خلق را در خودم نگه می‌دارم و این است که محرومم ساختی.",کلیات اسلام
فشار آب بر دنیای عجیب دلکو,"«فشار آب بر دنیای عجیب دلکو» مجموعه داستان‌های کوتاه هادی تقی‌زاده است.  تقی‌زاده متولد (-۱۳۴۹) مشهد، فارغ التحصیل کارشناسی صنایع دستی دانشگاه هنر تهران است.  او ازسال ۱۳۶۹ فعالیت ادبی خود را با سرودن شعر آغاز کرد و ازسال ۱۳۷۳ به نوشتن داستان روی آورد. کتاب حاضر ۲۰ داستان کوتاه دارد که بخش کوچکی از  داستان «تحریم‌شده‌ها» را می‌خوانیم: 
سرانجام آن‌چه مدت‌ها منتظرش بودیم اتفاق افتاد و توی یکی از اولین روزهای ماه ژانویهٔ دوهزاروپنج تحریم شدیم. درست وقتی که مردم آن‌ور دنیا زیر برفی سفارشی که مملو از وقاری دینی بود ریخته بودند توی خیابان‌ها تا زیربغل‌های‌شان را با لاشهٔ سفید بوقلمون‌های شب عید و کاج‌های مطبقی که شاخه‌هاشان برف را تا روی پاگردها شخم زده بود تزیین کنند. مردم این‌ور دنیا، یک روز بعد از ارجاع پروندهٔ اخلاقی کشورشان به شورای امنیت ریخته بودند توی فروشگاه‌های بزرگ تا هرچه کالای تحریم‌شده یا در شرف تحریم دم دست‌شان می‌رسد بخرند و مثل موجوداتی آینده‌نگر ببرند توی خانه‌شان انبار کنند. من هنوز از ماجرای ربوده‌شدن اتومبیلم در یک سوگواری مذهبی کلافه بودم. این کلافه‌گی هفت‌ماهه جای خیلی چیزها از جمله خریدن روزنامه یا گوش‌دادن به اخبار آخر شب را گرفته بود. زنم سراسیمه وارد اتاق شد و شلوارم را پرت کرد روی سرم. بعد با صدایی که به‌سختی می‌لرزید گفت: «بپوش بریم، فکر نمی‌کنم چیزی برامون باقی مونده باشه.»
لباس‌پوشیدنم هیچ‌وقت بیشتر از پنج دقیقه وقتم را نگرفته است. عین شست‌وشوی گربه‌ها که حتی کمتر طول می‌کشد. اما زنم تا خودش را مثل یک طاووس آراست نیم‌ساعتی گذشت و در این مدت، مرتباً از توی اتاق‌خواب فریاد می‌زد: «آماده شدی؟ لباست رو پوشیدی؟»
روبه‌روی خانهٔ ما فروشگاه زنجیره‌ای بزرگی بود که الان اسمش را به دلایل امنیتی فراموش کرده‌ام. وقتی وارد فروشگاه شدیم کاملاً خلوت شده بود و قفسه‌های خالی اسرار معده‌ای را می‌گفتند که توی یک میهمانی شاهانه چیزی دستش را نگرفته باشد. همین بود که فکر کردم بدجوری به این قفسه‌های مفلوک علاقه‌مندم. رفتم جلو و به فروشنده که مشغول شمردن اسکناس‌هایی بود که جلوش تلنبار کرده بودند گفتم: «ما صد هزار تومان کالای تحریم‌شده یا در شرف تحریم می‌خوایم.»",داستان کوتاه
تاریخ مذکر,"«تاریخ مذکر» نوشته رضا براهنی(-۱۳۱۴)، نویسنده و اندیشمند ایرانی است. این کتاب از دو بخش اصلی تقسیم می‌شود. بخش نخست «تاریخ مذکر» نام دارد که به تعبیر نویسنده، رساله‌ای پیرامون تشتت فرهنگ در ایران است. مولف درباره این بخش می‌نویسد:
ما در یک دوران تشتت فرهنگی زندگی می‌کنیم. غرض من از «ما». ما ایرانی‌ها هستیم؛ غرض من از «دوران»، همین دوران خود ماست؛ و غرض من از فرهنگ، همین فرهنگ خود ماست. من فعلاً کاری به آنچه که در آن سوی مرزهای ما می‌گذرد، ندارم؛ نمی‌خواهم حتی از برخورد عوامل فرهنگی و عناصر مدنی در سطح جهانی حرفی بزنم؛ نمی‌خواهم اشاره بکنم به وضع اقتصادی و اجتماعی جهان، و وضع روانی جوامع آن سوی مرزهای جامعه‌ی ما؛ ولی این را می‌دانم که ما در یک دوران تشتت فرهنگی زندگی می‌کنیم، و من در این رساله می‌خواهم نخست تشتت فرهنگی را تعریف کنم، بعد موجبات روانی و عینی تشتت را بنویسم و بعد بکوشم، تا آنجا که امکان دارد، و من در اوضاع فعلی سرم می‌شود، راه نجات از این تشتت را نشان بدهم؛ چرا که ادامه‌ی تشتت فرهنگی، بالاخره روزی ما را از تمام عناصرزاینده و زندگی بخش محروم خواهد کرد و نتیجه‌اش زوال کامل فرهنگی خواهد بود که در دورانی از تاریخ ما، موجبات پیدایش یکی از جلوه‌های ذهنی بشر، یعنی عرفان ایران را فراهم کرده و در کنار آن در یکی از رشته‌های بزرگ هنر و معرفت مجازی بشر، یعنی شعر، به نوعی اوج دست یافته است و این خود بدون تردید افتخار بزرگی است؛ گرچه نباید این افتخار ما را فریفته باشد، و یا وسیله قرار گرفته باشد برای تحمیق ما به وسیله‌ی مستشرقان بیشعور و پیروان آنان در داخل مرزهای خودمان.
بخش دوم این کتاب «فرهنگ حاکم و فرهنگ محکوم» نام دارد و مجموعه نوشتارهایی است با رویکرد نقد اجتماعی. این بخش ۲۹ نوشتار را دربرمی‌گیرد.",جامعه‌شناسی
تولدت مبارک,"«تولدت مبارک» اثر هانس ویلهلم و ترجمه‌ی لیلا دیانی است. در واقع، مجموعه داستان‌های «والدو» بـرای دانش‌آموزان سـال‌های اول دبسـتان، بـه منظـور تقویت مهـارت خواندن و ایجاد فرصـت گفت‌وگوهـای ژرف‌نگرانـه چـاپ و منتشـر شـده اسـت. کتاب‌های نویسـنده‌ی ایـن اثر بـه بیسـت زبـان زنـده‌ی دنیـا ترجمه شـده و نویسنده مفاهیمی ماننـد عشـق بـه همنوع، دوستی و ارتبـاط سـالم و بسـیاری از موضوعات
اخلاقی و معنوی را بـا زبانی کودکانـه، در قالـب داستان‌هایی لطیـف و بـا تصاویـری جالـب مطرح کـرده اسـت.",داستان کودک و نوجوانان
چه کسی از دیوانه‌ها نمی‌ترسد؟,"«همه‌ی آدم‌ها دیوانه‌اند. فقط نوع دیوانگی آن‌ها فرق می‌کند. شاید همین حرفم کافی است که دیگران بفهمند که خودم چقدر دیوانه‌ام. هر چند که دیگران همیشه می‌ترسند که نکند بهشان بگویند دیوانه اما من ترسی ندارم. حتا از دیوانگی خودم لذت هم می‌برم. اگر لازم باشد روی کاغذ می‌نویسم و پایش را امضا هم می‌کنم.»
«چه کسی از دیوانه‌ها نمی‌ترسد» نمایشی صوتی براساس رمان مهدی رضایی و با بازی علی زرینی، بهرام ابراهیمی، راضیه هاشمی و عمار تفتی است. سرپرستی گویندگان را نیز رضا عمرانی بر عهده دارد. 
در این اثر ما با معلمی معترض و گاهی پرخاشگر طرفیم که با بهانه و بی‌بهانه ملت را به باد فحش و دشنام می‌گیرد و ادمی معترض با رفتاری بیمارگونه است. آرمان پاکروان(راوی داستان) معلم جوانی است که ادبیات درس می‌دهد و همسرش هم در یک مجله خانوادگی مشغول به کار است. آنها در آپارتمانی زندگی می‌کنند که یک پیرمرد وبلاگ‌نویس هم همسایه آنها است. همسایه‌ای که گاه آرمان را گیر می‌آورد تا مطالب وبلاگ را برایش بخواند. راوی که دچار توهم است و خود را دیوانه می‌پندارد، دیالوگ‌هایی با یک موجود ذهنی به نام نسترن دارد و علاوه بر این‌ها یک مزاحم تلفنی هم هست که همزمان به زن و مرد درباره خیانت طرف مقابلشان هشدارهایی می‌دهد. این وقایع همزمان با چند اتفاق دیگر در این داستان پیش می‌روند.
این اثر وحدت موضوعی ندارد و چند موضوع در کنار یکدیگر در داستان آن، به‌صورت یک درام اجتماعی پیش می‌روند. فضای «چه کسی از دیوانه‌ها نمی‌ترسد» شهری است و به نوعی متاثر از اتفاقاتی است که در ایران و جوامع دیگر جهان اتفاق افتاده و می‌افتد و هدفش تلنگر زدن به بی‌تفاوتی انسان‌های امروزی نسبت به وقایع پیرامونشان است.",رمان
حیوان‌های اهلی؛ خداشناسی خردسالان ۱۲,"ٰآموزش مفهوم توحید و حکمت خدا و علم خدا و صفات او برای کودکان کار دشواری است. چون باید به سادگی مفاهیم سخت و سنگین را برای بچه‌ها توضیح دهیم. اما اگر زبان ساده را با استدلال ساده همراه کنیم، می‌توانیم قلب و ذهن بچه‌ها را به سمت فکر کردن در اتفاقات و نعمت‌های ساده اطرافش هدایت کنیم؛ تا هم ذهن فعالی داشته باشند و هم مسئله توحید را به شکلی فعال و درست بیاموزند. مجموعه «خداشناسی خردسالان» کودکان ما را به دنیای مخلوقات خداوند می‌برد تا با ارتباط دادن عینی‌ترین چیزها، درک قدرت و خلقت خدا را برای آن‌ها ساده‌تر کند.
در این کتاب قدرت خداوند را در«حیوانات اهلی» می‌جوییم.",داستان کودک و نوجوانان
مقدمه‌ای بر جامعه‌‌شناسی خانواده,"باقر ساروخانی (۱۳۱۸-) استاد دانشگاه و پژوهشگر حوزه جامعه‌شناسی است.

برگرفته از مقدمه کتاب:

«در بین تمامی نهادها، سازمان‌ها و تأسیسات اجتماعی، خانواده نقش و اهمیتی خاص و بسزا دارد. تمامی آنان که در باب سازمان جامعه اندیشیده‌اند، همه مصلحین، حتی رؤیاگرایان و آنان که به ناکجاآباد روی کردند، بر خانواده و اهمیت حیاتی آن برای جامعه تأکید ورزیده‌اند. به درستی هیچ جامعه‌ای نمی‌تواند ادّعای سلامت کند، چنانچه از خانواده‌هایی سالم برخوردار نباشد. باز بی هیچ شبهه، هیچ یک از آسیب‌های اجتماعی نیست که فارغ از تأثیر خانواده پدید آمده باشد. به بیان اتوکلاین برگ، فرزند پدر بشر است، یعنی اوست که رسالت تداوم نسل‌ها را درخود دارد و هم اوست که کیفیت و کمیت نسل فردا را رقم می‌زند...»

ساروخانی همچنین در پیشگفتار این کتاب درباره چگونگی نگارش آن می‌نویسد: «اثری که بدین‌سان تقدیم جامعه دانش‌پژوهان فارسی زبان می‌شود، حاصل نزدیک به بیست و پنج سال کار آموزش و پژوهش در زمینه جامعه‌شناسی خانواده در ایران و کشورهای دیگر است. پذیرش موضوع «گزینش همسر در ایران و غرب» به عنوان رساله اصلی دکترای این جانب در سوربن به وسیله ژان استوتزل استاد عالی قدر به سال ۱۳۴۲، آغاز راه بود. پس از آن در سال ۱۳۴۷ با تقبل درس جامعه‌شناسی خانواده در دانشگاه تهران، بعد آموزش نیز بدان افزوده شد و این هر دو (پژوهش و آموزش)، از آن تاریخ تاکنون ادامه داشته است....»",جامعه‌شناسی
سرورانه‌ها؛ گره‌هایی از زلف مهدوی,"«سرورانه ها؛ گره‌هایی از زلف زیبای مهدوی» به قلم حسین درگاهی درد دل هایی با امام عصر عج است که  با لحنی سوخته از محبّت نگاشته شده است. نویشنده در ضمن این درد دل‌ها دو هدف را مد نظر دارد: 
آگاه کردن افراد از درد فراق و راه‌های اتصال با امام علیه السلام:
«سرورم!
خیلی سال‌ها پیش، آن پیر فرزانه که شما عَلَم اعتلای نام مبارکتان را به دست مبارک ایشان داده بودید، می‌گفت:
""نان و آب بر شما حرام باد اگر شب و روزی بگذرد و بر امام زمان علیه‌السَّلام گریه نکنید.""
حالا به‌قول حافظ: ""عارفی کو که کند فهم زبان سوسن؟""
یکی از فرازهای عالی در رفتار شیعی، گریه بر شما و از احکام نورانی آن تباکی می‌باشد؛ یعنی: اگر کسی گریه‌اش نیامد، خود را وادار به گریه کردن بکند امّا در کوران نکبت جهلِ ناشی از غیبت، فهم از تباکی، ادای گریه را درآوردن است، نه به اختیار گریه‌کردن.»",کلیات اسلام
بیشعورها؛ نظریه‌ای درباره دونالد ترامپ,"«ترامپ فقط یک آدم بی‌شعور نیست؛ با توجه به بعضی از حرف‌هایش، می‌شود فهمید که او هم یک بی‌شعور و هم یک دلقک لوده است. مثلاً وقتی خبرنگاری معلول را به سخره می‌گیرد و یا مهاجران غیرقانونی مکزیکی را «متجاوزین به عنف» می‌خواند؛ همچنین اختلاط چند شخصیت در او به‌خوبی ظهور حیرت‌آور او را در دنیای سیاست ایالات متحده توضیح می‌دهد. پس باید چه کار کرد؟ قوانین را تغییر داد؟ مطمئناً! اما چگونه؟ وقتی قوانین توسط همان بی‌شعورها وضع شده‌اند، چه کسی می‌تواند به‌راحتی جلوی این قوانین را گرفته و یا آن‌ها را ساقط کند؟»
 کتاب صوتی «بی‌شعورها» با صدای گرم مهیار ستاری، دربارهٔ ترامپ است و حرفِ اول و آخرش هم یک جمله است: «دونالد ترامپ، یک بی‌شعور (Asshole) است» در فصول اول، آرون جیمز سعی می‌کند تا مفهوم بی‌شعوری را اندکی واکاوی کند و انواع بی‌شعوری را آشکار کند. در مراحل بعد، به فعالیت‌های ترامپ اشاره می‌کند و مستنداتی برای اثبات حرفش می‌آورد. سپس به طرفداران ترامپ می‌پردازد و روحیات و وضعیت آن‌ها را بررسی می‌کند. آرون جیمز، نویسندهٔ کتاب «بیشعورها»، فارغ‌التحصیل دانشگاه هاروارد و اکنون هم استاد فلسفهٔ دانشگاه کالیفرنیا است.",جامعه‌شناسی
لب خط قرمز,"«لب خط قرمز» مجموعه داستان‌ها و نوشته‌های کوتاه طنزی به قلم اسماعیل امینی با موضوعات گوناگون فرهنگی و اجتماعی است.
نامه پیکان به پراید، حاجی ارزونی کجایی؟، گوش شنوا کو؟» روزگار خنده‌دار سعدی، افشاگری چه خوبه!، فقط آدم ها آدم نیستند، حکایت آش خوردن شاعر، اعاده حیثیت از دلار و سکه، بزرگترین دموکراسی پنیا و من به اصرار دوستان وزیر شدم نام برخی از عناوین این مجموعه‌اند.
نامه پیکان به پراید را بخوانید:
«سلام بر پراید جوان،
دوست شیک و پیک و گران‌قیمت من، شاید از دوستی با من زیاد خوشت نیاید، چون من درب و داغانم و از کار افتاده و رنگ و رو رفته و تو مرتب و سرحالی و تازگی‌ها هم کلاست بالا رفته است.
من از آخرین بازماندگان نسل در حال انقراضم که روزگاری سلطان جاده‌ها بود و کالسکهٔ طلایی رؤیاهای آدم‌های متوسط و معمولی و اسباب مفاخرهٔ اهل سیاست آن روز که وعدهٔ بزرگشان این بود: «هر خانوادهٔ ایرانی یک پیکان!»
بعدها که دوران آن‌ها تمام شد، دوران من هم تمام شد و گفتند که پیکان، پرمصرف است و پیکان ایمن نیست و پیکان طراحی مناسب ندارد و باید از رده خارج شود و اوراق شود.
امروز نیز تو هم سلطان جاده‌هایی و هم در خیابان‌های شهر می‌چرخی و پول‌های سرگردان را از دست مردم جمع می‌کنی و به کیسهٔ خودروسازان می‌ریزی و حتی می‌توانی به خودت افتخار کنی که قیمت تو به اندازهٔ قیمت مرسدس بنز و بی ام دبلیو، در کشورهای دیگر است.
به خاطر این همکاری تو در جمع‌آوری پول‌های سرگردان، فعلاً کسی از معایبت حرفی نمی‌زند؛ حتی از نقش تو در آلودگی هوا و تصادفات جاده‌ای چیزی نمی‌گویند.
خوش باش و بخند اما گاهی نگاهی به تقویم بینداز.
پیکان ۴۸، مرکز بازیافت»",جامعه‌شناسی
پنجره‌های عوضی,"«پنجره‌های عوضی» نوشته گیتا گرکانی(    -۱۳۳۷)، نویسنده و مترجم ایرانی است.
در بخشی از کتاب می‌خوانیم:
«از همون اول عاشقش شدم، اما جرأت نداشتم جلو برم. جرأت نداشتم حرف بزنم. بعد زد به سرم کاری بکنم که هرگز کسی براش نکرده باشه. تصمیم گرفتم هرشب برم پای پنجره‌ی اتاقش. می‌دونی، مثل عاشقای توی فیلم‌های خارجی. از اون‌ها که عاشق زیر پنجره‌ی معشوق ساز می‌زنه و آواز می‌خونه. اما نه بلد بودم ساز بزنم و نه می‌تونستم آواز بخونم. تازه اگر هم می‌تونستم خانواده‌ی خودش و اهل محل یک استخوان سالم به تنم نمی‌گذاشتن. اون هم اگر قبلاً پدرم پوستم رو غلفتی نکنده بود. اما کوتاه بیا نبودم. گفتم می‌رم زیر پنجره‌ی اتاقش می‌خوابم. اینطوری سروصدا راه نمی‌افتاد».",رمان
اندیشه عدالت,"آمارتیا کومار سن(  -۱۹۳۳)، اقتصاددان و فیلسوف امریکایی هندی‌تبار و برنده نوبل اقتصاد است.
سن برای خوانندگان فارسی زبان نیز نامی آشناست، چرا که مهمترین آثارش به فارسی ترجمه شده است.
از  نظریه‌‌های مهم سن، که در کتاب حاضر نیز به آن اشاره شده، مخالفت با این نظریه رایج بود که کاهش مواد غذایی علت اصلی قحطی است.
 به عقیده سن، عوامل اجتماعی و سیاسی و اقتصادی مختلفی در کار است که فرصت‌‌های مادی را برای برخی از گروه‌‌های اجتماعی محدود می‌کند و آنها را به گرسنگی می‌کشد.
دیگر نظریه مهم او درباره برابری و علل به وجود آمدن نابرابری است و این که درهر حرکت اجتماعی باید نابرابری را از عوامل و انگیزه‌‌های اصلی دانست.
 در کتاب حاضر  سن به کرات به سوابق تاریخی و فرهنگی کشورهایی چون هند و ایران و جوامع اسلامی اشاره می‌کند تا به این نتیجه‌‌گیری برسد که شرق و خاورمیانه استثنا نیستند و سوابق گرایش‌‌ها و نظام‌‌های دموکراتیک در آنها بسیار قدیمی‌‌تر از غرب کنونی است.
 به نظر او نظام‌‌های غالبا فاسد و استبدادی که از مدت‌‌ها پیش در جهان سوم قوت گرفته‌‌اند، حاصل مستقیم نظام سرمایه‌‌داری و سیاست‌‌های استعماری دولت‌‌های بزرگ صنعتی است و ربطی به وجود «خصوصیتی ویژه و ناسازگار با دموکراسی» در این جوامع ندارد.",جامعه‌شناسی
سه شنبه های عزیز (۳),"«سه‌شنبه های عزیز ۳» شامل  گلچینی از داستان‌های کوتاه هنرجویان کلاس‌های داستان‌نویسی خانم راضیه تجار۷ نویسنده فعال حوزه ادبیات معاصر است.
این کتاب ۱۵ داستان دارد که ۱۳ داستان از نویسندگان زن و ۲ داستان از نویسندگان مرد است.
«ایستگاه راه‌آهن شلوغ و پرهیاهو بود. مرد که تمام طول راه را غرق در فکر و خیال گوشهٔ واگن کِز کرده بود، با قدم گذاشتن به ایستگاه، احساس گیجی و گنگی کرد. وسط سالن بزرگ و شلوغ ایستاد و به اطرافش نگاه کرد. میان آن‌همه آدم و صدای جیغ و داد بچه‌ها و رفت و آمد باربرها، سخت احساس تنهایی کرد.
به خود آمد. بقچه‌اش را زیر بغل زد و به طرف در خروجی به راه افتاد. چند قدم مانده به درگاه بزرگ سالن، پاسبانی با دست به طرفش اشاره کرد: «بیا اینجا عمو!»
مرد ایستاد و متعجب پرسید: «با منی؟!»
پاسبان جلو آمد، بازوی نحیف او را گرفت و کناری برد. کمی براندازش کرد.
ـ کارت شناسایی داری؟»",داستان کوتاه
امکان استفاده از اکوتوریسم در توسعه پایدار شهری (مطالعه موردی شهرستان فیروزآباد),"«امکان استفاده از اکوتوریسم در توسعه پایدار شهری» به قلم مرضیه قراقانی و دیگران، نقش اکوتوریسم در توسعه پایدار شهری را در شهرستان فیروزآباد بررسی کرده‌است. 
امروزه فعالیت‌های گردشگری به عنوان بخش چهارم فعالیت‌های انسان پس از کشاورزی، صنعت و خدمات محسوب می‌شود و کارشناسان پیش‌بینی می‌کنند در سال ۲۰۲۰ میلادی به‌عنوان سودآورترین صنعت جهان درآید به‌طوری‌که از آن به عنوان صادرات نامرئی نام می‌برند.
شهرستان فیروزآباد به دلیل داشتن آب‌‌وهوای مناسب، وجود ظرفیت‌ها و جاذبه‌های متنوع محیطی، چشم-اندازهای زیبای جغرافیایی از اوایل پاییز از مهم‌ترین زیست‌بوم‌های ایل قشقایی به حساب می‌آید ویژگی‌های جغرافیایی منطقه اعم از کوه – دشت – دره – رودخانه جاذبه‌های طبیعی فراوانی را به وجود آورده‌است اما متأسفانه به علت مشکلات مختلف از جمله عدم آشنایی با صنعت گردشگری، مشکلات اقامتی مشکلات مربوط به رفت‌وآمد و کمبود سرمایه برای توسعه و تجهیز امکانات و اجرای پروژه‌های ارزشمند سازی جاذبه‌ها و در نتیجه عدم شناخت مراکز سیاحتی و توریستی تاکنون این جاذبه‌های طبیعی نتوانسته آن‌طور که باید در امر توسعه‌ی اکوتوریسم و در نتیجه توسعه منطقه‌ای مؤثر واقع شود. این شهرستان دارای توان‌های بالقوه و بالفعل مناسبی برای جذب اکوتوریست است. مسلماً با شناخت جامع، طراحی و آمایش مناسب و مدیریت صحیح آن می‌توان به برنامه توسعه پایدار دست‌یافت؛ همچنین نتایج این کتاب نیز برای برنامه‌ریزی توسعه پایدار گردشگری منطقه قابل بهره‌برداری است.",جامعه‌شناسی
پشت پنجره‌ی آسمان؛ جلد اول,«پشت پنجره‌ی آسمان؛ جلد اول» به قلم فریبرز لرستانی (آشنا) و تصویرگری ماهنی تذهیبی شامل داستان‌های کوتاه برای کودکان است.,داستان کوتاه
حکایت دولت و فرزانگی,"«حکایت دولت و فرزانگی» نوشته مارک فیشر داستانی است درباره زندگی، اراده و راه موفقیت. داستانی که حقیقتی سودمند را تقویت می‌کند و با زبان ساده و کودکانه‌اش باعث می‌شود با ذهن نیمه‌هوشیارمان ارتباط برقرار کنیم و در زندگی‌مان دگرگونی‌های مثبت فراوان و عظیم بیافرینیم: 
جوان باهوشی بود که می‌خواست ثروتمند شود. سرشار از نا امیدی و موانعی تردید ناپذیر بود، اما هنوز به ستارهٔ بخت خود باور داشت.
درحالی‌که منتظر بخت و اقبالش بود، به عنوان دستیار مدیر حسابداری در شرکت تبلیغاتی کوچکی کار می‌کرد. حقوقش کافی نبود و مدت‌ها بود که فکر می‌کرد کارش رضایت چندانی برایش به همراه ندارد. دیگر دلش به کار نمی‌رفت.
در فکر این بود که مشغول کار دیگری شود، شاید کتاب یا داستانی بنویسد که مشهور و ثروتمندش کند و مشکلات مالی‌اش را یکباره برای همیشه پایان دهد. اما آیا جاه طلبی او کمی غیر واقع بینانه نبود؟
آیا واقعأ دارای استعداد و فنون کافی برای نوشتن کتابی پرفروش بود؟ یا صفحات کتاب با مطالبی حاکی از سرگردانی غمناک نامتمرکز بدبختی و فلاکت درونش پر می‌شدند؟
بیش از یک سال بود که کارش، کابوس روز و شب‌اش شده بود. رئیس‌اش اغلب اوقات، صبح‌ها روزنامه می‌خواند و قبل از آنکه برای ناهاری که سه ساعت طول می‌کشید، ناپدید شود، یادداشت‌هایی می‌نوشت. او هم پیوسته نظرش را عوض می‌کرد و دستورات ضد و نقیض می‌داد.
اما فقط رییس‌اش نبود، بین همکاران نیز پیچیده بود که از کارشان خسته و دلزده شده بودند. انگار کامل عقل شان را از دست داده بودند. انگار همگی با هم، از همه چیز دست کشیده بودند، جرئت نداشت که به هیچ کدام از آنها از رویا و آرزویش بگوید که می‌خواهد همه چیز را رها کند و نویسنده شود، می‌دانست که آنها این حرف را شوخی تلقی می‌کنند. وقتی سر کار بود، خودش را از همهٔ جهان جدا می‌دید، انگار در کشوری غریب بود، که از صحبت با آنها ناتوان بود.",رمان
بشارت به منجی موعود,"علی سرائی در «بشارت به منجی موعود»، عقاید ادیان الهی و غیرالهی درباره منجی را بررسی می‌کند. 
اعتقاد به ظهور منجی بزرگ جهان و فراهم آوردن شرایط لازم برای ظهور او، ازجمله آموزه‌های اصلی و پایه‌های اعتقادی همه‌ی مذاهب و آیین‌هاست، تا حدی که گاهی برنامه‌های کلان سیاسی، اجتماعی، فرهنگی و ... کشورها براساس این اعتقاد طرّاحی می‌شوند. 
مجموعه حاضر، سفری است تحقیقی، درباره‌ی همین اعتقاد، درکوچه پس کوچه‌های تفکرات ادیان، اقوام وملل جهان.",کلیات اسلام
تکه‌ای از قلبم,"«تکه‌ای از قلبم» اولین رمان و اثر مسحور کننده ریچارد فورد، برنده جایزه پولیتزر ۱۹۹۶ است که داستان دو مرد به نام‌های رابرت و سم را روایت می‌کند که اولی در جستجوی زنی و دومی به دنبال یافتن بخش گمشده خود سفری را آغاز کرده‌اند. آنها در خانه‌ای وهم‌آلود در جزیره‌ای ناشناخته در می‌سی‌سی‌پی یکدیگر را ملاقات می‌کنند و هردو به نحوی به چیزی که در جستجویش بودند می‌رسند.
فورد در این داستان که پر از شخصیت‌های زنده و فضایی پرکشش و جذاب است از ترس‌های انسان و تنهایی و سرگردانی او سخن می‌گوید. 
فورد جایزه‌های بسیاری دریافت کرده و عضو انجمن نویسندگان آمریکاست. او کمک‌هزینهٔ تحصیلی گوگنهام، جایزهٔ ملی برای تحصیل در رشتهٔ هنر، جایزه پن/فاکنر برای داستان «خبرنگار ورزشی» و نیز جایزه پن/فاکنر و پولیتزر سال ۱۹۹۶ را برای رمان «روز استقلال» به دست آورده است. با این رمان‌ها و جایزه‌ها ریچارد فورد یکی از مشهورترین نویسندگان آمریکایی رمان و داستان کوتاه است.",رمان
فردی فرفره؛ باغ سیب مصنوعی (جلد بیستم),"فردی پسر هفت ساله بازیگوش و دوست‌داشتنی‌ای است که هر بار ماجراهای بامزه‌ای برایش اتفاق می‌افتد. کتاب «فردی فرفره؛ باغ سیب مصنوعی» از جلد «بیستم» این مجموعه است. «ابی کلاین» ماجراهای فردی  را به صورت یک مجموعه ۲۲ جلدی نوشته است و «جان مک کینلی» با تصویرسازی‌های جذابش این مجموعه را تبدیل به کتاب‌هایی جذاب برای کودکان و نوجوان کرده است. کتاب‌های این مجموعه را «مازیار موسوی» ترجمه و نشر قدیانی آنها را منتشر کرده است. 
خواندن این کتاب هم برای کودکان و نوجوانان و هم بزرگسالانی که به رمان‌های نوجوانان علاقه‌مند هستند، جذاب است.",داستان کودک و نوجوانان
اشک‌ها و لبخندها : مجموعه داستان‌های کوتاه و تاثیرگذار,"«اشک‌ها و لبخندها» مجموعه‌ای از داستان‌های کوتاه و تأثیرگذار، به گردآوری فرزاد راد(   -۱۳۵۸) است. 
در یکی از داستان‌های این کتاب می‌خوانیم:
«مردی تمام عمر خود رو صرف پول درآوردن و پس‌انداز کردن نمود و فقط مقدار بسیار اندکی از درآمدش را صرف معاش خود می‌کرد و در واقع همسر خود را نیز در این مکنت و بدبختی با خود شریک نموده بود. تا این‌که روزی از روزها او به بستر مرگ افتاد و دیگر برایش مسلم گردید که حتما رفتنی است. بنابراین در لحظات آخر عمر، همسرش را نزد خود خواند و از او خواست در آخر عمری قولی به او بدهد. 
او به همسرش گفت که تمامی پول‌هایش را داخل صندوقی گذاشته و در کنار جسد وی در تابوت قرار داده تا او بتواند در آن دنیا آنها را خرج کند. همسرش در حالی که با نگاهی شفقت‌انگیز به شوهرش می‌نگریست، قسم خورد که به قولش وفا کند. 
در روز تشییع و درست وقتی که تمامی مقدمات فراهم شده بود و مأمورین گورستان می‌خواستند میخ‌های تابوت را بکوبند، زن فریادی کشید و گفت: «صبر کنید یک سفارش او مانده که باید به اجرا بگذارم.» سپس کیسه سیاهی را از کیفش بیرون آورده و آن را داخل صندوق کوچکی درون تابوت قرار داد. خواهر آن زن که از شرح ماجرا خبردار بود با لحنی سرزنش‌آمیز به خواهرش گفت: «مگه عقل از سرت پریده؟ این چه کاری بود که کردی؟ آخه شوهرت اون پول‌هارو چه‌جوری می‌تونه تو اون دنیا خرج کنه؟» 
زن پاسخ داد: «من قولی را که به همسرم دادم هیچ‌وقت فراموش نکرده‌ام. اما برای راحتی او، تمامی پول‌ها را به حساب خودم واریز نمودم و برایش یه چک صادر کردم که بعد از نقد کردنش، بتواند راحت خرجش کند.»",داستان کوتاه
مینا,"«مینا» داستانی کودکانه نوشته ساین فن‌مل با ترجمه محمد طالشیان است که غزل قنبرزاده آن را روایت می‌کند:
در خیابون فلای بچه‌هایی زندگی می‌کردند که از مینا می‌ترسیدند. بچه‌ها فکر می‌کردند مینا یک جادوگره، چون همیشه یه سطل جادویی و عجیب و غریب با خودش داشت. اما  اونا اشتباه فکر می‌کردند.
مینا یک مادربزرگ مهربون دوست‌داشتنی بود و اون سطل جادویی یک راز ویژه داشت…",داستان کودک و نوجوانان
مهرگان، سرگذشت آب و آتش,"«مهرگان، سرگذشت آب و آتش» عاشقانه‌ای در آخرین سال‌های ایران باستان را روایت می‌کند. 
بهار برادران، نویسنده این داستان در مقدمه اثرش چنین می‌نویسد: سرگذشت آب و آتش رمانی است عاشقانه که در دل تاریخ و حوادث آن روایت می‌شود. اما بیش از تاریخ، روایت‌گر عواطف و احساسات انسانی است که در هر زمان و هر مکان ثابت و پایدار بوده‌اند. نویسنده در این اثر کوشیده‌است تا جامعهٔ ایرانی در قرن ششم میلادی را به تصویر بکشد و خواننده را با ریشه‌های فرهنگی و تاریخی این سرزمین آشنا کند. ٰحوادث تاریخی داستان به نقل از منابع تاریخی به تصویر کشیده شده‌اند و تلاش شده تا به صورت مستند و بر پایهٔ تحقیقات تاریخی نوشته شوند. بخش عاشقانهٔ داستان نیز که رابطهٔ تنگاتنگی با بخش تاریخی دارد، بیشتر بر پایهٔ تخیل نویسنده و با شناخت از جامعهٔ ایرانی نگاشته شده‌است:
جلوی در اصلی قصر می‌ایستم. سرم را بلند می‌کنم و انتهای دیوار را که به شکل کنگره درآمده است، می‌بینم. چند نگهبان شمشیر به دست بالای دیوار ایستاده‌اند. سرم را پایین می‌آورم. با نشان دادن نامه و مهر ملکه وارد می‌شوم. پس از چند قدم به حوض بزرگ می‌رسم. هفتهٔ گذشته که همراه پدر آمدم فرصت نشد قصر را درست ببینم. جلوتر می‌روم و نزدیک لبهٔ حوض می‌ایستم. تمام حوض با کاشی‌های آبی‌رنگ ساده پوشانده شده است. تنها یک ردیف انتهایی در هر چهار طرف حوض، کاشی‌هایی طرح‌دار دارد. به تصویر زنانی که روی کاشی نقش بسته است نگاه می‌کنم. یکی از آن‌ها گل سرخی در دست دارد و بقیه مشغول نواختن چنگ هستند. زیبا به نظر می‌رسد. چند خدمتکار به سمتم می‌آیند. ادای احترام می‌کنند. یکی از آن‌ها با احترام می‌گوید:
ـ خوش آمدید. اجازه میدید شما رو همراهی کنیم؟
به پشت سر خدمتکار نگاه می‌کنم. عمارت بزرگ قصر روبه‌رویم است. عمارتی بسیار بلند که سه طبقه دارد. به عمارت اشاره می‌کنم و می‌پرسم:
ـ این عمارت اصلیه، درست میگم؟
ـ بله بانو. عمارت پادشاه بزرگ‌ترین عمارت قصر به حساب میاد. تمام جلسات وزیران و مشاوران در دو تالار شمالی و جنوبی برگزار میشه. 
ـ گفتید عمارت پادشاه. یعنی پادشاه اینجا اقامت دارن؟",رمان
اول شخص مفرد,«اول شخص مفرد» با عنوان فرعی «عکس با من چه می‌گوید، من با عکس چه می‌گویم»، به کوشش یوریک کریم‌مسیحی (-۱۳۴۳) دربردارنده‌ی ۹۹ عکس به همراه ۹۹ روایت کوتاه است. کریم‌مسیحی که از نویسندگان و منتقدان فعال به حساب می‌آید، پس از انتخاب مجموعه‌ای از آثار عکاسان غیرایرانی، با نگاهی داستانی به توصیف هر عکس می‌پردازد که از زبان اول‌شخص روایت می‌شود.,داستان کوتاه
مطالعات جامعه‌شناختی و انسان‌شناختی: مناسک عزاداری محرم (جلد اول),"«مطالعات جامعه‌شناختی و انسان‌شناختی: مناسک عزاداری محرم (جلد اول)» نوشته جبار رحمانی (متولد ۱۳۵۹)، تلاش‌های پژوهشی پراکنده او در حوزه مناسک شیعی و برداشتن گامی در راستای غنای ادبیات نظری و پژوهشی در این حوزه می‌باشد.
در بخشی از مقدمه کتاب می‌خوانیم:
از عهد باستان تا روزگار امروز، مذهب یکی از مهم‌ترین عوامل صورت‌بندی و تحولات حیات اجتماعی و فرهنگی ایرانیان بوده است. تاریخ اجتماعی و فرهنگی مذهب در ایران، تداوم‌ها و گسست‌های بسیاری را به خود دیده است و در این میان، ورود اسلام به ایران در قرن اول هجری، جامعۀ ایرانی را به بخش کلیدی در تمدن اسلامی تبدیل کرد. تأثیر متقابل اسلام و ایران و نقش هرکدام از طرفین در شکل‌دهی صورت‌بندی تاریخی دیگر، موضوع بسیار مهم و در‌عین‌حال پیچیده‌ای است. تاریخ مذهبی ایران، از دوران صفویه به این سو، رویۀ دیگری به خود گرفت. رسمیت‌‌یافتن مذهب تشیع و استقرار حکومت شیعی صوفیان صفوی، سبب شد تشیع و آیین‌های آن، در همۀ زوایای حیات اجتماعی‌فرهنگی ایرانیان وارد شود. با اینکه صفویه آیین‌های شیعی را به آیین‌های ایدئولوژیک خودش تبدیل کرد؛ اما تداوم وجه مذهبی حیات اجتماعی ایرانیان، بیانگر پیوستگی عمیقی میان ساختارهای مذهبی جامعۀ ایرانی در مسیر تاریخ بوده است.
اهمیت مذهب در جامعۀ ایرانی سبب شده است که بسیاری از مطالعات ایران‌شناسی و شرق‌شناسی به مسئلۀ مذهب و تاریخ آن در ایران بپردازند. بیشترِ این مطالعات، بر مذاهب ایران باستان و وجوه سیاسی و کلامی و معرفت‌شناختی آن‌ها تأکید داشته‌اند. در این مطالعات، مذاهب خاصی از زرتشی‌گری یا مانویت و میترائیسم و... در ایران باستان مورد توجه قرار گرفته‌اند. در مطالعات بعد از اسلام نیز به‌نوعی تأثیر این رویکرد دیده می‌شود. تاریخ اجتماعی مذهب در ایران همچنان در حاشیۀ مطالعات تاریخ عقاید و تاریخ فرق و مذاهب قرار گرفته است.
با تحولات علوم انسانی و اجتماعی و شکل‌گیری رشته‌های جدیدی، مانند جامعه‌شناسی و انسان‌شناسی، مطالعات اجتماعی و فرهنگی مذهب ابعاد دیگری نیز پیدا کرد. این نوع مطالعات به‌دنبال تجلی تاریخی و اجتماعی یک مذهب و رابطۀ متقابل عناصر درونی مذهب با جامعه و فرهنگ هستند. به‌همین‌سبب، در کنار رویکردهای تاریخی، رویکردهایی شکل گرفت که به اَشکال زیسته‌شده و جاری مذاهب در دوره‌های مختلف توجه نشان می‌داد؛ البته باید گفت که در مطالعات جامعۀ ایرانی، هنوز غلبه با گفتمان تاریخ‌گرایانه در بررسی مذهب در ایران است و اَشکال زندۀ حیات مذهبی در جامعۀ ایرانی، چندان مورد توجه نبوده و دراین‌زمینه، عموماً به مطالعۀ اقلیت‌های مسیحی‌، یهودی‌، صابئین و زرتشتی‌ پرداخته شده است...",جامعه‌شناسی
خلیج نقره‌ای,"«خلیج نقره‌ای» رمانی از نویسنده و روزنامه‌نگار معاصر انگلیسی، جوجو مویز(-۱۹۶۹) است. رمان خلیج نقره‌ای در شهری ساحلی رخ می‌دهد. داستان کتاب خلیج نقره‌ای به مانند داستان‌های دیگر جوجو مویز چند شخصیتی است که از جمله آنها می‌توان به هانا، کاتلین ، مایک، لیزا و غیره اشاره نمود. کاتلین دختری است که در هفده سالگی توانسته کوسه‌ای عظیم را صید کند و به خلیج بیاورد و در رسانه‌ها اسم و رسمی برای خودش بسازد حتی اسم او در کتاب رکوردها نیز ثبت شده که این مسئله باعث هجوم مردم به خلیج نقرهای می‌گردد و اتفاقاتی که برای آنها خواهد افتاد جالب و خواندنی است:
لعنت به این خستگی پرواز. تقریباً ساعت از شش صبح گذشته بود و هنوز بیدار بودم و به گفت‌وگویی که با دنیس تو انگلستان داشتم فکر می‌کردم. به خودم می‌گفتم راجع‌به چیزهایی که مطمئن نیستی نباید فکر کنی.
لازم نبود حدس بزنم چه اتفاقی افتاده. کمی بعد از ساعت چهار بیدار شدم و بعد چند دقیقه تو جام دراز کشیدم. ذهنم افکار بدی رو تو تاریکی زمزمه می‌کرد. بالاخره از جام بلند شدم و به‌سمت اتاق‌ها رفتم، بعد متوجه شدم که هتل خالیه و فقط من و هانا تو هتل بودیم. دوربین شکاری کاتلین رو برداشتم و برگشتم به اتاقم. باهاش از پنجره کل خلیج رو نگاه کردم. فقط می‌تونستم سوسوزدن چراغ‌قوه‌ها رو ببینم و هرازگاهی روشن‌شدن محوطه‌ی ساحل با چراغ‌های جلوی یه ماشینِ درحال عبور. تو تلألو برکه‌های نورانی، گریگ و نهنگ‌های دیگه رو دیدم که وارد آب و از اون خارج می‌شدن. چند دقیقه بعد از روی رنگ ژاکت تشخیص دادم که لیزا هم اون‌جاس و رو شن‌ها نشسته. دو نفر هم کنارش بودن که خودشون رو پوشونده بودن.",رمان
دشمن,"«دشمن» مشهورترین رمان جی ام. کوتسی، نویسنده هلندی‌تبار اهل افریقای جنوبی و برنده نوبل ادبی ۲۰۰۳ است. کوتسی تا کنون علاوه بر نوبل، یازده جایزه ادبی دیگر گرفته که من‌بوکر و جایزه بین‌المللی رمان ایریش هم در لیست آنها قرار دارند.
رمان «دشمن» نگاهی تازه به داستان «رابینسون کروزو» دانیل دفو و درواقع روایت دوباره‌اش، آن هم در شهر لندن است. 
 سوزان بارتن، زنی تنها که مدتی در جزیره‌ای متروک گرفتار بوده به سراغ نویسنده معروف، دانیل دفو می‌رود و از او می‌خواهد داستان آشنایی‌اش با مردی مرموز در جزیره را بنویسد. مردی به نام «کروزو» که در آن جزیره، نجات‌دهنده، همراه و گاهی معشوق او بوده است. سوزان بسیار تلاش می‌کند تا یک تصویر درست و حقیقی از آن مرد توصیف کند اما خیال‌پردازی و آرمان‌گرایی‌اش باعث می‌شود قصه را آنطور که خودش دوست دارد بازگو کند. در هیچ جای داستان نمی‌توانیم از این که سوزان درباره زندگی‌اش حقیقت را می‌گوید یا خیر، مطمئن شویم. سوزان در رویارویی با فو از او می‌خواهد در کتابش حقایق را بیان کند، اما فو بیشتر به داستان‌پردازی و موضوعاتی مثل تعلیق و هیجان داستان فکرمی‌کند و این چالش اصلی داستان است. 
کوتسی در این داستان به طرزی هوشمندانه پرسش‌هایی را مطرح می‌کند. این که چه‌طور فردی می‌تواند داستان فردی دیگر را بفهمد و روایتش کند؟ ما چه‌طور تفسیرهایمان را با تفسیرهای دیگران انطباق می‌دهیم؟ نویسنده چه مسئولیت‌هایی در قبال موضوع کار و منبع هنرش ممکن است داشته باشد؟
درواقع «دشمن» داستانی درباره داستان‌پردازی است و نمایانگر هوشمندی، قدرت تخیل و مهارت کوتسی است.",رمان
بهشت فروش کجاست؟ (راهنمای کاربردی و بومی برای رسیدن به بزرگترین اهدافی که یک فروشنده می‌تواند داشته باشد),"«بهشت فروش کجاست؟» نوشته حسین رمضانی(   -۱۳۶۲)، کارشناس بازاریابی است. این کتاب یک راهنمای کاربردی و بومی برای بهبود عملکرد یک فروشنده است. 
در بخشی از مقدمه کتاب می‌خوانیم:
اغلب ما فروشندگانی را سراغ داریم که به آموزش در فروش اعتقادی ندارند چراکه همه چیز را می‌دانند. این گروه ۹۰ درصدی از فروشندگان با اندک دانش و با تاکید بر مهارت‌هایی که در اثر آزمون و خطا به‌دست آورده‌اند، سعی دارند بر فروش خود اضافه کنند. شاید اگر امروزه فروشنده‌ای نخواهد جزو این قشر ۹۰ درصدی به حساب بیاید، بهترین موقعیت را در اختیار دارد چراکه به عنوان یک فروشنده با دنیایی از کتاب و اطلاعات و دوره‌های آموزشی روبه‌رو است و می‌تواند با کسب آن‌ها وارد حیطه جدیدی از حرفه فروش شود و به عنوان یک فروشنده با دانش معرفی گردد. 
 همانطور که برای گرفتن مدارک دانشگاهی زمان، انرژی و پول هزینه می‌کنیم، شاید زمانش رسیده که برای آموختن فروش هم به سر کلاس برویم، فیلم‌ها و دوره‌های آموزشی را ببینیم و گوش دهیم و کتاب بخوانیم، تمرین کنیم. 
در حال حاضر بیش از سه هزار کتاب با عناوین مختلفی در زمینه فروش در بازار وجود دارند. این باعث شده دست خواننده در مورد انتخاب کتاب مورد نظرش باز باشد و به راحتی بتواند از میان آن‌ها یکی را برای مطالعه خود انتخاب کند، اما از میان این کتب تنها تعداد محدودی از آن‌ها با فضای فروش در این مرز و بوم، بومی‌سازی شده‌اند. از طرفی اکثر کتاب‌هایی که در زمینه هنر فروش ارائه شده‌اند، یکسری قوانین، روش‌ها و نکات را به صورت کاملاً آکادمیک، همچون کتاب‌های درسی آموزش می‌دهند یا با مثال‌هایی به بیان مطلب می‌پردازند که خواننده نمی‌تواند خود را جای نویسنده بگذارد، یا اینکه مثال‌ها دارای وحدت موضوع نبوده‌اند که این باعث شده خواننده رغبت خاصی برای مطالعه آن نداشته باشد.",مدیریت و کسب و کار
سرگذشت آب و آتش؛ آبانگان,"«سرگذشت آب و آتش؛ آبانگان» به قلم بهار برادران، رمانی تاریخی، با آمیزه‌ای از تخیل نویسنده و مضمونی عاشقانه است که در ادامه رمانی با نام «مهرگان» نوشته شده است. زمان داستان به اوایل قرن ششم میلادی بازمی‌گردد و مکان داستان سرزمین ارمنستان از قلمرو شاهان ساسانی است. دایانا نوه مرزبان ارمنستان که از تیسفون به وطنش آمده است از طریق ندیمه‌اش گیتی متوجه می‌شود که عمویش او را احضار کرده است. او که تنها بازمانده خاندان مرزبان قبلی ارمنستان است باید با پسر عموی کوچکش هوان ازدواج کند. دایانا دل در گروه شاهزاده ایرانی، پوریا دارد و آرزو می‌کند که شاه ایران شود و او را بازگرداند:
«این دختر دیگه نمی‌تونست مرزبان ارمنستان بشه. اما ما به پیشگویی‌ها اعتماد کردیم و صبر کردیم. نقشه رو تغییر دادیم. اگر دختر واساک با پسر من ازدواج می‌کرد، به عنوان همسر مرزبان ارمنستان، با حمایت فرماندهٔ سپاه ایران همچنان می‌تونست ما رو از توطئه‌های دربار حفظ کنه. شرایط سخت بود، اما غیرممکن نبود. ما صبر کردیم و شرایط بهتر از چیزی که انتظار داشتیم رقم خورد. ـ رییس لبخند کوچکی می‌زند. ـ شما توجه ولیعهد رو به دست آوردید. این بهترین اتفاق ممکن بود.»
احساس می‌کنم دهانم از تعجب باز مانده است. تمام کسانی که می‌شناسم به تدریج دارند وارد این داستان می‌شوند. داستان که نه، بازی! یک بازی کثیف!",رمان
رمز پیروزی در بازارهای امروزی,"«رمز پیروزی در بازارهای امروزی» نوشته کنت ورتایم به این موضوع می‌پردازد که چطور ازطریق «کهن‌الگوها» با مصرف‌کنندگان ارتباط عمیق‌تری برقرار کنیم؟
محصولات با تحقیقات بسیار اولیه و در برخی موارد سلیقه‌ای طراحی و به بازار عرضه می‌گردد. زمانی که چالش فروش پیش می‌آید نیاز به باطری برای شارژ فروش است پس تبلیغات و یا راه چاره‌ای که در این روزها بسیار باب شده است (برنامه‌های تشویقی و ترویجی بیشتر و رقابت ناسالم برای گرفتن سهم قفسه بیشتر) پیشنهاد می‌گردد. تبلیغات نیز بدون در نظر گرفتن سلیقه مشتری انجام می‌شود. طول‌عمر برندهای ایرانی دستخوش تغییرات زیادی شده است.
این کتاب دریچه جدیدی است در ایجاد ارتباطی متفاوت با مصرف‌کننده‌ها. مرزها دیگر محدودیتی ایجاد نمی‌کنند. فقط کافی است به لایه‌های عمیق‌تر مصرف‌کننده رفته و تعیین نمایید برند شما چه شخصیتی دارد و با چه تیپ شخصیتی باید ارتباط برقرار نماید.
این کتاب شخصیت‌های مختلف اسطوره‌ای را به‌طور کامل توضیح می‌دهد و در هر یک از شخصیت‌ها موردکاوی‌های بسیار خوبی از برندهای مختلف با شخصیت‌های مختلف و ارتباط آنها را با شخصیت اسطوره‌ای به‌صورت کاملا کاربردی تشریح می‌کند.
مبحث کهن‌الگوها و کاربرد آن در مباحث بازاریابی و منابع انسانی در دنیای امروز بسیار جدید و در کشورهای پیشرفته به‌طور جدی در حال بحث و بررسی است و برندهایی همچون نایک، کوکاکولا و پپسی از آن بهره‌مند شده‌اند.",مدیریت و کسب و کار
جوانی اپیسکپ,"مهندس مانفردینی در بازجویی اش توسط سرگرد برگمان، خود را جوانی اپیسکپ معرفی می کند. گویی اپیسکپ تداعی کننده ی بداقبالی هاست. بداقبالی های پی در پی.
«اپیسکُپ» مردی است که پسری به نام «چیرو» دارد. مادر، خانه را ترک کرده است. اپیسکُپ در کافه‌ای توسط مردی شرور به نام «وانزر» زخمی شده و از آن روز به بعد اپیسکُپ بر اثر ترس و احساس حقارت به بردگی وانزر درمی‌آید. وانزر صاحب‌خانة او شده و اپیسکپ سال‌ها به نقش خود به عنوان برده‌ای مطیع ادامه می‌دهد. تا اینکه در شبی وانزر به کتک زدن چیرُ مشغول می‌شود و اپیسکپ این‌بار شجاعت به خرج داده و عملی را انجام می‌دهد که اتفاقات ناگوارتری برای وی به وجود می‌آید.",رمان
خرگوش خیانتکار؛ برگرفته از کلیله و دمنه,"کتاب خرگوش خیانتکار داستانی زیبا و آموزنده از کلیله و دمنه برای کودکان و نوجوانان است.
 روزی خرگوشی باهوش گرفتار گرگ گرسنه‌ای می‌شود و وقتی راه فراری پیدا نمی‌کند با چرب‌زبانی با گرگ گفتگو می‌کند و برای نجات جانش نقشه می‌کشد که به دوست قدیمی گرگ که روباه است خیانت کند؛ اما روباه زرنگتر از تصور او است.",داستان کودک و نوجوانان
نحسی روز جمعه سیزدهم,"«نحسی روز جمعه سیزدهم» کتابی نوشته کیت مک‌کولان و با روایتگری اعظم حبیبی است.
در این داستان برای مُردرِد، مدیر طمع‌کار مدرسه نابودکنندگان اژدها، همه چیز بر وفق مراد پیش می‌رود. دخترها برای ثبت نام در مدرسه اش صف بسته‌اند، و دانش آموزِ بیشتر به معنی طلای بیشتر است؛ اما مُردرِد ناگهان می‌فهمد که اژدهایی نقشه کشیده است تا روز جمعه، سیزدهم، به مدرسه نابودکنندگان اژدها بیاید. او به دانش آموزان دستور می‌دهد که به دنبال چیزهایی بگردند که شانس می‌آورند. اما آیا یک دسته شبدر چهاربرگ می‌تواند به ویگلاف و دوستانش کمک کند تا اژدهای خوش‌نیش را شکست بدهند؟",داستان کودک و نوجوانان
مهارت‌های رفتار قاطع در کار و زندگی (مهارت‌های زندگی ۵),"«مهارت‌های رفتار قاطع در کار و زندگی (مهارت‌های زندگی ۵)» نوشته ماکس اگرت است. این جلد از مجموعه مهارت‌های زندگی، درباره قاطعیت در کار و زندگی شخصی می‌پردازد. 
در آغاز کتاب درباره اهمیت قاطعیت آمده:
سلسله مراتب اجتماعی و سیاسی براساس تولد یا طبقه اجتماعی، دیگر در درون ساختارهای سرمایه‌داری مفید واقع نمی‌شوند.
شرکت‌های موفق براساس شایسته‌سالاری بنا شده‌اند و هرکس باید در آنها به بالاترین حد لیاقت خود برسد.
برای رشد جامعه، نیاز به همکاری همه است و هیچ انسانی بالاتر از دیگری نیست.
بیان عقیده و حفظ موقعیت واقعی توسط یک شخص، باعث سلامت روانی او و بهبود روابطش با دیگران می‌گردد.
در محیط‌های کاری، کسی که مهم‌ترین سهم را در پیشبرد اهداف ایفا می‌کند، همان کسی است که کار انجام می‌دهد.
ثمربخشی کامل اصول دموکراتیک و آزادی‌های فردی و حقوق مساوی همه افراد یک جامعه، آنها را به تعقیب اهداف و حقوقشان ترغیب می‌نماید.
فلسفه مدرن اختیارات فردی و جست‌وجوی تعالی شخصی، افراد را تشویق می‌نماید که ""خودشان"" باشند و عقاید ""خود"" را بیان کنند.",مدیریت و کسب و کار
در محضر استاد؛ گفتارهایی از دکتر عباس حری,این اثر به کوشش نرگس نشاط، مجموعه‌ای از مقالات و سخنرانی‌های علمی و پژوهشی استاد عباس حّری (۱۳۹۲- ۱۳۱۵) دانشمند علوم کتابداری و اطلاع‌رسانی و استاد دانشگاه تهران و طراح نظریهٔ اطلاع‌شناسی در حوزه‌ی کتابداری و اطلاع‌رسانی است که بیشتر آنها در جای دیگری منتشر نشده‌اند.,جامعه‌شناسی
ماهی کور,"«ماهی کور» مجموعه داستان‌‌های بسیار کوتاه لحظه‌ای (flash fiction) از نویسندگان مختلف آمریکایی به گزینش جیمز توماس و رابرت شپرد است. 
(flash fiction) یا داستان لحظه‌ای گونه‌ای ادبی است که از یک دهه پیش به عنوان یکی از اشکال داستان‌نویسی معاصر پذیرفته شده است. توماس و شپرد در این کتاب، داستان‌هایی را برگزیده‌اند که درخاطرماندنی و بسیار تاثیرگذارند و توانایی این را دارند که احساس و خرد خواننده را قلقلک دهند.
مجموعه داستان «ماهی کور» در حوزه ادبیات داستانی مجموعه‌ای منحصربه‌فرد با رویکردی تازه است. رویکردی که به دنبال داستان‌هایی به دور از هرگونه پیچیدگی می‌گردد، داستان‌هایی تاثیرگذار، کوتاه و انتقال‌دهنده احساسی ناب به خوانندگان.
در یکی از داستان‌های این کتاب به نام «ماهی کله‌گاوی» نوشته لی الیسون ویلسون می‌شنوید: 
هر داستان یک واقعیت و یک دروغ است. مادرم داستانی دارد دربارهٔ عشق زندگی‌اش. داستانی ساده است اما همیشه وقتی تعریفش می‌کند می‌زند زیر گریه و چنان مستقیم به پسِ پشتِ من نگاه می‌کند که انگار من وجود خارجی ندارم. در جزئیات داستان چیزی هست که مرا وامی‌دارد فکر کنم غمی در دنیا هست که تا صور اسرافیل ادامه دارد. داستانش این‌طوری شروع می‌شود: در دههٔ چهل، وقتی مادرم، دختر نوجوانی بود، عاشق پسر همسایه شد. همان سال دولت تصمیم گرفته بود که سدهایی درسراسر ایالت بسازد. گویا چند طوفان شدید باران‌زا آمده و رفته بودند، دریاچه‌های طبیعی تازه، منظرهٔ ناکسویل تا ممفیس را به هم زده بودند. یک دریاچه درست افتاده بود روی زادگاه مادرم و مردم خانه‌های‌شان را از دست داده بودند، کارشان را از دست داده بودند، گورستان‌های‌شان، مزرعه‌های‌شان، و بعضی دل‌شان را...»",داستان کوتاه
روزهای فاطمه (س)؛ شرحی بر خطبه‌ی حضرت زهرا (س),"«روزهای فاطمه (س)» شرحی است بر خطبهٔ فدک حضرت زهرا (س) به قلم استاد علی صفایی حائری (عین ـ صاد).
خطبهٔ فدک سخنرانی فاطمه زهرا در مسجد پیامبر پس از درگذشت پدرش و در جریان ماجرای اختلاف مالی با ابوبکر بر سر فدک بود. محتوای این خطبه افزون‌ بر توضیح دربارهٔ مسئلهٔ فدک، دربارهٔ توحید، نبوت، معاد، احکام، قرآن، وضعیت عربستان پیش از بعثت، فعالیت‌های پیامبر و علی بن ابی‌طالب برای گسترش و تثبیت اسلام، فتنه‌ها، غدیرخم، عهدشکنی مردم، ماجرای سقیفه و مخالفت با نص صریح قرآن است.",کلیات اسلام
گل‌ها، دوستان زنبور پرکار,«گل ها دوستان زنبور پرکار» اثر نیکلا هافکینز و ترجمه‌ی محبوبه غریبی قهاره داستانی کودکانه با محوریت عادات و رفتارهاست.,داستان کودک و نوجوانان
شهر بانوان,"«شهر بانوان» نوشته کریستین دوپیزان(۱۴۳۰-۱۳۶۴)، نویسنده و اندیشمند زن فرانسوی است. 
مشهورترین کتاب دوپیزان کتاب پیش رو ""شهربانوان""است، (هرچند کتاب حاضر دربرگیرنده بخشی از کتاب مفصل شهر بانوان است) که بنابر رای متفق القول، نخستین کتاب درباب دفاع از حقوق زنان است، هرچند بسیاری آن را نخستین کتاب فمنیستی نام نهاده‌اند، اما به نظر این جانب اتصال و ارتباط کتاب حاضر با مکتب فمنیستی مبالغه گویی است و این نوشته به مطالب حاشیه‌ای ‌تری می‌پردازد و شاید به جرأت بتوان گفت که گاه از حداقل‌های مکتب فمینیستی نیز فاصله دارد. در هرحال، دوپیزان در عصر و زمانه‌ای می‌زیسته که تا این حد نیز بسیار بوده و خود جرقه ای‌بوده است برای آغاز مسیری در ممانعت از پایمال شدن بیشتر حقوق زنان.
دوپیزان سعی نموده که از روش دیالکتیکی، که عموما جنبه اقناع‌کنندگی بیشتری دارد، در کتاب بهره ببرد و خواست‌های خود را در قالب داستان ساخت شهری آرمانی برای تمامی زنان عفیف و نیک سرشت از ازل تا ابد، بیان نماید. هرچند که مطالب کتاب عموما نشانگر وسعت اطلاعات دوپیزان است اما در عین حال حاکی از آن است که وی چندان بهره ای‌از علم منطق و فلسفه نداشته و هرگاه وارد این حوزه می‌شود، نوشته‌ها بیشتر حالتی طنز و افسانه گونه به خود می‌گیرد. از سوی دیگر باید به این امر توجه کرد که وی ناگزیر بوده ملاحظات مذهبی شدید حاکم بر عصر و دوره خود را نیز در نظر گرفته و دست به عصا در این مسیر گام بردارد.",جامعه‌شناسی
مهارت‌های کاربردی ویژه‌ی کارآفرینان (جلد۴: مهارت‌های فروش و بازاریابی),«مهارت‌های فروش و بازاریابی» جلد چهارم از مجموعه‌ی هشت جلدی با ترجمه و گردآوری ترجمه‌ی علی دنیادیده، به «مهارت‌های بازاریابی» می‌پردازد. در این جلد با ابزارهای فروش و بازاریابی نظیر مهارت‌های کاربردی بازاریابی، مهارت‎های ارتباط موثر با مشتری، مهارت‎های مذاکرات تجاری، مهارت‎های ارائه خدمات به مشتریان الکترونیکی، مهارت‌های مدیریت روابط با مشتری C.R.M، مهارت‌های برخورد با شکایت‌های مشتری، مهارت‌های مدیریت مشتریان کلیدی و مهارت‌های طلایی موفقیت در بازاریابی و فروش آشنا می‌شویم.,مدیریت و کسب و کار
پیامبری و پیام,"کتاب «پیامبری و پیام» پیش در آمدی برای آشنایی ساده و روان با نبوت و سند آن، یعنی قرآن مجید است. عنوان و موضوع فصل‌های این کتاب عبارتند از:
«حیات بخش و حیات»: که توضیح معارف اصلی دین بر اساس دو اصل توحید و عدل و سایر اصول اعتقادی منبعث از آن دو، یعنی: معاد، نبوت و امامت.
«پیامبر»:  نگاهی گذرا بر گذران زندگی نورانی رسول اکرم قبل و بعد بعثت ، شیوه دعوت ایشان و اتفاقات مهم از هجرت تا رحلت معظم له.
«پیام»: قرآن مجید و خصوصیاتی از آن.
«دانستنیهای دیگر درباره قرآن»: توضیحاتی در شناخت چند و چون سوره ها و آیه های قرآن  مجید و توصیه هایی راجع به نحوه قرائت و فهم قرآن مجید",کلیات اسلام
گفت‌وگوی چهار جانبه استاد شهید آیت الله مطهری,"*این کتاب به درخواست انتشارات صدرا (مرکز نشر آثار استاد شهید مطهری)، با این قیمت ارائه شده است.عرضه رایگان در سایر برنامه‌ها بدون هماهنگی و رضایت ناشر انجام شده و از سوی ناشر در حال پیگیری است.

«گفت‌وگوی چهار جانبه استاد شهید آیت الله مطهری» اثر استاد شهید آیت الله مرتضی مطهری ( ۱۳۵۸- ۱۲۹۸)، وی به تعبیر امام خمینی ""متفکر و فیلسوف و فقیه عالی مقام"" بود، استاد برجسته حوزه علمیه قم و دانشگاه تهران بود و در آستانه پیروزی انقلاب اسلامی مامور به تشکیل شورای انقلاب از سوی امام خمینی شد. 

این کتاب، متن سخنان استاد شهید آیت‌الله مطهری، آیت‌الله خامنه‌ای (رهبر گرانقدر انقلاب اسلامی)، استاد فخرالدین حجازی و دکتر علی شریعتی در مجلسی است که در حدود سال 1355 هجری شمسی در تهران در یک منزل شخصی برگزار شده است. مطالبی که در این محفل مطرح شده به خوبی فضای فکری و فرهنگی جامعه خصوصاً دانشجویان و روشنفکران آن زمان یعنی سالهای نزدیک به انقلاب اسلامی را نشان می‌دهد و خواننده را به ۲۶ سال قبل باز می‌گرداند و در آن فضا قرار می‌دهد. این سخنان ضمن اینکه ویژگیهای فکری هریک از صاحب‌نظران فوق‌الذکر را آشکار می‌سازد، حاکی از نکته‌سنجی و انحراف‌شناسی و استقامت رأی استاد مطهری می‌باشد. مطالعه این کتاب درسهایی نیز برای امروز ما دارد.",کلیات اسلام
پینوکیو ۱,کتاب صوتی «پینوکیو ۱» داستانی ایتالیایی نوشته کارلو کلودی است.نشر آوارسا  این داستان را به صورت نمایش‌نامه برای کودکان اجرا کرده است.داستان در مورد پیرمرد نجاری است که بچه‌ای ندارد و تنهاست. پدر ژپتو به‌همراه یک گربه و دارکوب که با درست کردن اشیاء چوبی امرار معاش می‌کند. او با درست کردن عروسکی چوبی به اسم پینوکیو باور می‌کند که کودکی دارد. فرشته‌ای مهربان وقتی متوجه آرزوی قلبی پیرمرد می‌شود، با زنده کردن عروسک آرزوی پیرمرد را برآورده می‌کند.,داستان کودک و نوجوانان
مهارت‌های کاربردی بهبود کیفیت,"«مهارت‌های کاربردی بهبود کیفیت» نوشته آنتونی میشل، از مجموعه کتاب‌های «مهارت‌های کاربردی ویژه مدیران»  است.
این کتاب به روش‌های سنجش و اندازه کیفیت، مدیریت کیفیت و همچنین روش‌های بهبود پیوسته کیفیت در یک مجموعه می‌پردازد.
در بریده‌ای از این کتاب کاربردی می‌خوانیم:
«حس ماموریت: هدف واقعی این تجارت چیست؟
- ارزش: آیا افراد ارزش‌های سازمانی را بین خود تقسیم کرده‌اند؟
- رفتارها: آیا برایمان واضح است که می‌خواهیم چه توانایی‌هایی را تشویق کنیم و آیا به آنچه که برای دیگران موعظه می‌کنیم، عمل می‌کنیم؟
سازمان، مستلزم به اجرای چه چیزی برای انجام ماموریت است؟ این اهداف اغلب عوامل موفقیت حیاتی نامیده می‌شوند. مثلا: باعث سوددهی شدن، آن را به عنوان طبقه جهانی تلقی کردن، به دست آوردن رضایت بالای مشتریان.
چیزهایی که بیشتر اهمیت دارند: این موارد به طور خاص مرزهای عملی را میانبر می‌زند و مربوط به پروسه‌های تجاری هستند. مثال: توسعه محصول جدید، ارائه فاکتور برای کاری که تکمیل شده، استخدام و افزایش افراد.
چیزهایی که برای سازمان ارجحیت دارد: کدام پروسه‌ها بیشتر حیاتی هستند و در کدام پروسه‌ها ما حداقل مهارت را داریم؟
توجه کنید که چگونه مدیریت کیفیت محض می‌تواند به سازمان شما در به دست آوردن این اولویت‌ها یاری کند و همچنین به برنامه‌های تجاری کمک کند.
شناسایی کنید:
منابع چگونه باید اختصاص یابند؟
چه کسی باید مسئول چه چیزی باشد؟
سیستم‌های اطلاعاتی که برای ردیابی عملکردها مورد نیاز است را شناسایی کنید.»",مدیریت و کسب و کار
چالش رهبری,"کتاب صوتی «چالش رهبری» اثری کاربردی از «جیمز کوزس» و «باری پزنر» است. این کتاب به ویژگی‌های مشترک و کلیدی رهبران موفق کسب و کار، در جهان می‌پردازد. 
«چالش رهبری» توانایی و روحیه شما را در امر رهبری ارتقا می‌دهد.
این کتاب بر اساس تحقیقات علمی ۲۵ ساله‌ی مولفان کتاب، نوشته شده و تمرین‌هایی در آن  تنظیم شده که طبق آنها هر شخص، بهترین عملکرد مدیریتی را در موقعیت خود خواهد داشت. 
هدف از کتاب «چالش رهبری» یاری دادن به مدیران مختلف است. مدیرانی در شرکت‌های دولتی، غیردولتی و حتی والدین یک خانواده که نیاز به ایفای نقش رهبری دارند.
ویژگی‌های مشترک رهبران موفق جهان با چندین دهه تحقیق و مصاحبه با آن‌ها، که توانستند ناممکن‌ها را با مدریت درست، به ممکن تبدیل کنند، به دست آمده‌است. طبق تحقیقات «جیمز کوزس» و «باری پزنر» این ویژگی‌ها در چند دهه اخیر تغییری نکرده و الگوهای مشترکی وجود دارند که برای هر فرد، قابل فراگیری هستند. هر رهبری در هر موقعیتی و در هر جای دنیا، برای رهبر موفق بودن، باید این ویژگی‌های ثابت را در خود تقویت کند.
شنیدن کتاب صوتی «چالش رهبری» برای رهبران متخصص تا مردم عادی مفید است.",مدیریت و کسب و کار
مدیریت به زبان آدمیزاد,"«مدیریت به زبان آدمیزاد» اثر باب نلسون، پیتر اکونومی و ترجمه‌ی فاطمه بذله و علی انوری با محوریت موضوع مدیریت تألیف و ترجمه شده است. در پیشگفتار این کتاب می‌خوانیم: 
«اعتراف می‌کنم اولین بار که اسم کتاب مدیریت به زبان آدمیزاد را شنیدم کمی‌ ترسیدم. بعد فرصت یافتم تا نگاهی به کتاب بیندازم، و ترسم به شیفتگی مبدل شد. در اینجا، مدیریت تا حد عناصر بنیادیش ساده شده و به شکلی مفرح و زنده و عملی ارائه شده است. در واقع، راهنمایی گام‌به‌گام برای آن چیزی است که نیاز دارید در زمانی که نیازش دارید. به خودم گفتم: بالاخره کتابی منتشر شد که باعث نمی‌شود آدم احساس حماقت کند!
در واقع، نباید هم تعجب می‌کردم. ده سال با بات نلسون کار کرده‌ام و توانایی عالی او را در ساختن یک کارگروه و نتیجه‌گرفتن دیده‌ام. باب استعدادی شگفت‌انگیز در نوشتن دارد، هم مشاهده‌گری دقیق در مدیریت است و هم یک مدیر موفق. نتیجه‌ی همکاری او با پیتر اکونومی، بسیار عمیق و عملی است. نویسندگان این کتاب، عملیات، رفتارها و مهارت‌های مدیریت را هضم کرده‌اند و لقمه را در دهان علاقه‌مندان گذاشته‌اند».",مدیریت و کسب و کار
کلیله و دمنه: بازنویسی همه قصه‌های کلیله و دمنه به زبان روز برای جوانان,"موضوع این کتاب بازنویسی همه قصه های کلیله و دمنه به زبان روز برای جوانان است. این دفتر نخستین بخش از کتاب کلیله و دمنه است. در این مجموعه داستان ها به صورت گزیده بازنویسی شده و تا حد امکان حکایت ها و حکمت ها بدون تغییر ارائه شده است. این اثر با هدف آسان سازی خواندن متون کهن برای جوانان و نوجوانان و آشنایی آنها با میراث فرهنگی ادب فارسی تدوین و نگاشته شده است.
این کتاب یکی از کتابهای مجموعه یک سبد ستاره از کهکشان ادب فارسی است.",داستان کودک و نوجوانان
شور زندگی؛ داستان پرماجرای زندگی ون گوگ,"کتاب شور زندگی؛ داستان پرماجرای زندگی ون گوگ نوشته‌ی اروینگ استون، شرحی شورانگیز از زندگی هنرمند نابغه، ونسان ون گوگ است که در قالب داستانی خواندنی نوشته شده است. 
با خواندن کتاب شور زندگی؛ داستان پرماجرای زندگی ون گوگ با ترجمه‌ی مارینا بنیاتیان به عمق عشق و احساس و نبوغ این هنرمند پی ببرید. 
درباره‌ی کتاب شور زندگی؛ داستان پرماجرای زندگی ون گوگ 
ون گوگ یکی از بزرگترین نقاشانی است که دنیا به خود دیده است. آثار بی‌نظیری که ون گوگ در طول حیاتش خلق کرد، از گل‌های آفتابگردان او که در گلدانی خودنمایی می‌کنند تا سیب‌زمینی‌خورها که دور میزی نشسته و به صرف غذا مشغولند، از صندلی‌های تراس کافه در شب که انسان را به صرف قهوه دعوت می‌کند تا آسمان پرستاره‌ی سحرآمیز و جادویی او، همه گواهی بر این ادعا هستند؛ ون گوگ یکی از بزرگ‌ترین هنرمندانی است که دنیا به خود دیده است. حتما تصویری که او از چهره‌ی خودش کشید را به عنوان مشهورترین پرتره‌ی ون گوگ می‌دانند. نگاه عمیق او در این چهره‌نگاری خود گویای همه‌چیز است. 
اروینگ استون در کتاب شور زندگی؛ داستان پرماجرای زندگی ون گوگ زندگی این هنرمند مجنون را به تصویر درآورده است. خواندن بیوگرافی ونسان ون گوگ، در قالب داستانی خواندنی و عمیق، ما را با زندگی او آشنا می‌کند. تمام سختی‌هایی که او در طول حیاتش کشید، تک‌تک لحظاتی که در جنون سر کرد و فقری که همیشه با آن دست و پنجه نرم می‌کرد، چیزهایی هستند که زندگی او را شکل دادند. داستان گوش بریده‌ی ون گوگ که هزاران روایت مختلف درباره‌ی آن وجود دارد و عشقش به یک دختر روسپی و هزاران روزی که در زندگی‌اش از سرگذارند را می‌توانید در کتاب شور زندگی؛ داستان پرماجرای زندگی ون گوگ بخوانید. 
کتاب شور زندگی؛ داستان پرماجرای زندگی ون گوگ را به چه کسانی پیشنهاد می‌کنیم 
اگر به کارهای هنری و زندگی ون گوگ علاقه دارید، کتاب شور زندگی؛ داستان پرماجرای زندگی ون گوگ را از دست ندهید. کتاب شور زندگی؛ داستان پرماجرای زندگی ون گوگ برای دوست‌داران کتاب‌های زندگی‌نامه نیز اثری خواندنی و جذاب است.",رمان
سیلاب‌های خروشان  (دَلی کر),"اسماعیل شیخلی(۱۹۹۶-۱۹۱۹)، نویسنده اهل جمهوری آذربایجان است.
در بخشی از کتاب می‌خوانیم:
«سلاطین دست به سینه به تیرک ایوان تکیه داده بود و در حالی که به باران سیل‌آسای بهاری چشم دوخته بود، در افکار خویش غوطه می‌خورد. شامخال به خانه بازنگشته بود. هیچ کس نمی‌دانست که کجا رفته است. سلاطین در این چند روزه، هم از ترس پدر و هم از ترس وراجی و پشت هم‌اندازی زنان روستا، از خانه بیرون نرفت. مادرش هم از جا تکان نمی‌خورد. خانه مثل آسیابِ از کارمانده و بی‌آب، سوت و کور بود.
جهاندار تصمیم گرفته بود که خانواده خود را به آنسوی کر، به یورت بفرستد؛ امّا زرنگار در پاسخ او گفته بود: اهه، هر وقت پشت گوشت را دیدی، این را هم می‌بینی، می‌خواهی ما را از سرت وا کنی و با ملک در خانه تنها بمانی؟ نخیر، نمی‌توانی! 
جهاندار با اینکه خشم گلویش را فشرده بود، بی‌هیچ عکس‌العملی از خانه بیرون رفته بود. سلاطین احساس می‌کرد که پدرش در ناراحتی بسر می‌برد و از عملی که انجام داده، پشیمان است. امّا روغنِ ریخته را نمی‌تواند جمع کند!
ملک نیز در وضع بدی قرار گرفته بود. او فردای آن روزِ پر هیاهو! به اتاق زرنگار رفت. قبل از ورود به اتاق، سلاطین او را دید که پاکشان و ترسان، همانند کسی که به سوی مرگ می‌رود، به سوی اتاق مادرش به راه افتاده است.
تمام پیکر ملک به لرزه افتاده بود. مثل کسی بود که تازه از بستر بیماری برخاسته باشد. سلاطین از هراس اینکه مبادا آنان دوباره درگیر شوند، در پی ملک وارد اتاق شد. زرنگار تا هووی خود را دید از جا جهید و نشست و مثل پلنگی که به ناگهان محاصره شده باشد، برای هجوم آماده شد. ملک پرّه‌های لرزان بینی، نوسان قفسه سینه و مردمک گردان چشم‌های زرنگار را مشاهده کرد، امّا هیچ نگفت و دو سه گام دیگر پیش رفت و در برابر زرنگار ایستاد. پس از لحظه‌ای سکوت، سلاطین غرّش آرام مادرش را شنید:
ـ سرت را بالا بگیر!»",رمان
آخرین موهیکان,"«آخرین موهیکان‎» داستانی جذاب و قدیمی از جیمز فنی مورکوپر با بازنویسی دیانا مک‌فادن درباره بومیان و رنگین پوستان آمریکا است. 
ماجرا در سومین سال از آخرین جنگ میان انگلستان و فرانسه رخ می‌دهد. این دو کشور بر سر سرزمین‌هایی که بعدها کانادا و ایالات متحده نامیده شد، می‌جنگند. آنها قرارگاه‌هایشان را در ارتفاعات ساخته و جنگ را به پایین نمی‌کشند زیرا بومیان محلی می‌ترسند و از میدان‌های جنگ فرار می‌کنند. در این میان «چین گاج» رئیس قبیله موهیکان نگران پسرش «آنکاس» است که آخرین مرد قبیله آنها است و اگر در این جنگ بمیرد موهیکان‌ها منقرض خواهندشد.",رمان
مدیریت تکثر سازمانی,"«مدیریت تکثر سازمانی» نوشته راجر کارترایت(-۱۹۴۸)، است.
در بخشی از کتاب می‌خوانیم:
بعد از اینکه تایلور در اوایل قرن بیستم برای اولین بار ایده‌های خود درباره مدیریت علمی را مطرح کرد، دیگر صاحب‌نظران در آمریکا، بریتانیا و دیگر کشورهای اروپای شمالی پا جای پای او گذاشتند. آنچه در نگاه همه آنان مشترک بود این اعتقاد بود که نژاد انگلوساکسون/نوردیک (که شامل مردم آمریکا هم می‌شد) در همه دنیا بهترین عملکرد را دارد. عجیب نیست که همه آنها به این نتیجه‌گیری رسیدند، زیرا همه آنها ریشه‌های فرهنگی یکسانی داشتند.
مفهوم احتیاطی مدیریت، امروزه مفهوم رایجی است. نظریه احتیاطی بیان می‌کند که هیچ روش بهینه منحصر به فردی برای مدیریت وجود ندارد و هر مدیر باید از تکنیک‌هایی که به بهترین شکل با موقعیت و آدم‌های دخیل در آن تناسب دارند بهره گیرد و باید بپذیرد که ممکن است روش‌هایی متفاوت با روش انتخابی او برای دستیابی به اهداف وجود داشته باشند. این مسئله بستگی به سازمان، افراد و فرهنگی دارد که آن مدیر در آن کار می‌کند.",مدیریت و کسب و کار
مرد نامرئی,مرد نامرئی اثر تحسین شده‌ی هربرت جورج ولز، نویسنده‌ی پرآوازه‌ی انگلیسی، ابتدا در سال ۱۸۹۷ منتشر شد و تحسین خوانندگان را برانگیخت. از این اثر خواندنی تا به امروز در سراسر دنیا نسخه‌های متعددی به چاپ رسیده و حالا ترجمه متن خلاصه شده‌ی آن به شکل کمیک استریپ در مجموعه شاهکار ادبی مصور پیش روی خوانندگان است.,داستان کودک و نوجوانان
توپچنار,"«فرزانه» دختر جوانی است که برای معلمی نهضت سوادآموزی به دهی به نام توپچنار می‌رود. مدتی که آنجا می‌ماند، با اهالی کم‌کم صمیمی شده و با دردها و محرومیت‌های آنها آشنا می‌شود اما بیش از همه، «نرگس»، دخترکی که سل دارد ذهن او را مشغول می‌کند. نرگس به خاطر بیماری‌اش نمی‌تواند به کلاس بیاید و فرزانه خیلی سعی می‌کند که به او کمک کند. دوران جنگ است و کشور در بحران به‌سر می‌برد اما فرزانه هر زمان که به شهرش، بجنورد باز می‌گردد هم به فکر روستای توپچنار است. او تلاش می‌کند از طریق جهاد سازندگی آب لوله‌کشی به روستا بکشاند که متوجه می‌شود بیماری سل از نرگس به او منتقل شده است. بیماری‌ای که سرانجام خوشی نخواهد داشت.
انسیه شاه‌حسینی را بیشتر به عنوان فیلم‌ساز می‌شناسند اما او پیش از این که دست به فیلمسازی بزند اهل قلم بوده است. شاه‌حسینی متولد ۱۳۳۳ گرگان است و سال‌ها به عنوان خبرنگار و گزارشگر در جبهه‌ها فعالیت کرده است. شاه‌حسینی رمان توپچنار را بر اساس داستان واقعی زنی به نام فرزانه صالح‌آبادی ساخت. او آموزگاری بود که در راه کار مقدس خود در روستای توپچنار شهید شد. در سال ۱۳۶۸ شهریار بحرانی فیلمی با اقتباس از رمان توپچنار، با نام «آب را گل نکنیم» ساخت. شاه‌حسینی این رمان را برای دفاع از شخصیت و مظلومیت زن نوشته است. داستانی با پرداختی ماهرانه، شخصیت‌پردازی قوی و ملموس که موضوعی تازه و بکر را دستمایه قرار داده است:
«زن مدت‌ها بود، تاب تحمل هیچ چشمی را بر چهره‌اش، که دیر زمانی خطوط خطا از آن می‌گذشت، نداشت. سرش را پایین انداخت و در پی نگاهش به میان شعله‌ها خزید.
دختر که همچنان می‌کوشید راهی به جان او پیدا کند پرسید: «تو که همین یک بچه را داری، چرا کلاس نمی‌آیی؟»
سلیمه زانوها را بغل زد و گفت: «گرفتاری آدم‌ها مگر فقط بچه است. آن قدر سمن دارم که یاسمنش گُمه.»
ـ چیز یاد گرفتن برای همه واجبه.
ـ واجبم نان این یتیمه و تومنی دوای دردم.
ـ برای همینه که می‌خواهم به کلاس بیایی...
زن با زهرخندی که گوشهٔ لب‌هایش را می‌لرزاند به میان حرف دختر پرید و گفت: «دل خوشی داری‌ها! تا کمر به آب زدی، به پا سوخته می‌گویی سماع کن!»",رمان
اندیشه آزادی: نگاهی از منظر اقتصاد سیاسی به تجربۀ ایران معاصر,"«اندیشه آزادی: نگاهی از منظر اقتصاد سیاسی به تجربۀ ایران معاصر» مجموعه نوشتارهایی به قلم محمد طبیبیان(   -۱۳۲۷)، موسی غنی‌نژاد(   -۱۳۳۱)، حسین عباسی علی‌کمر، از اقتصاددانان معاصر ایرانی است.
طی دو سده گذشته، ورود اندیشه‌های جدید غربی به ایران و آگاهی از پیشرفت‌های شگرف صنعتی اهل فکر در جامعه ما را به تامل در باره علل عقب‌ماندگی و چاره‌جویی برای این معضل واداشت، اما بی‌توجهی غالب روشنفکران ما به ماهیت نظام‌های اقتصادی - سیاسی جوامع پیشرفته و توقف در ظواهر و نتایج بدون دقت در اسباب و علل، موجب ارزیابی‌های شتابزده و راه‌حل‌های ناکارآمد شد. در سه فصل نخست کتاب، تلاش روشنفکران تجدد‌خواه ایرانی و «آزادیخواهی نافرجام» آنها به اجمال مورد بررسی قرار می‌گیرد. غفلت این روشنفکران از تحولات فکری دنیای مدرن که بستر‌ساز شکل‌گیری نهادهای اقتصادی - سیاسی مدرن بوده است، تلا‌ش‌های آنها را در بسیاری از موارد به بی‌راهه برد. در فصل چهارم، مبانی مفهومی اندیشه اقتصادی- سیاسی دوران جدید اجمالا مورد بررسی قرار می‌گیرد. فصل‌های پنجم تا هفتم، به ساختار و عملکرد نهادهای مهم سیاسی و اقتصادی جامعه مدرن می‌پردازد تا خواننده بتواند، از چشم‌اندازی کلی، تصوری منسجم از واقعیت‌های دنیای مدرن پیدا کند.
هدف اصلی این کتاب اشاره اجمالی به برخی وجوه تجدد‌خواهی ایرانیان و ارائه بسیار خلاصه‌ای از خردورزی مدرن در اقتصاد و سیاست است تا شاید بتوان با زدودن ابهام‌ها و آشفتگی‌های فکری در خصوص عقب‌ماندگی جامعه ما، راه را برای چاره‌جویی‌های معقول و موثر باز کرد. مخاطبان اصلی ما جوانان مشتاقی هستند که می‌خواهند با درک عمیق‌تر مسائل جامعه خود و تکیه بر شناخت بهتر اندیشه‌ها و سازو‌کارهای دنیای امروز، ایران آینده را با عقل و تدبیر بسازند.",جامعه‌شناسی
تحلیلی از مناسک حج,"«تحلیلی از مناسک حج» نوشته دکتر علی شریعتی(۱۳۵۲-۱۳۱۲) روشنفکر دینی و استاد معاصر ایرانی است. شریعتی در این کتاب تلاش دارد تا تحلیل و تصویری متفاوت از مناسک حج ارائه دهد. 
در بخشی از این کتاب می‌خوانیم:
و جهاد، کلمه‌ای فراموش‌شده که به تاریخ سپرده شده‌است و امر به معروف و نهی از منکر که فلسفهٔ جهاد است، چماق تکفیری نه بر سر دشمن که بر سر دوست!
و حج! زشت‌ترین و بی‌منطق‌ترین عملی که در میان مسلمانان، هر سال، تکرار می‌شود!
و مترقّی‌ترین ابعاد اعتقادی یا عملی خاص تشیع که رهبری انسانی، روح آزادی‌خواهی و مسئولیت انقلابی را به مسلمانان علی‌وار الهام می‌دهد: امامت، عاشورا و انتظار و می‌بینیم که اولی شده‌است ابزار توسّل در برابر تکلیف؛ دومی، مکتب مصیبت! و سوّمی، فلسفهٔ تسلیم و توجیه ستم و جبر فساد و محکومیت قبلی هر گامی در راه اصلاح و هر قیامی در راه عدالت!
و این‌همه را با یک سیاست به‌دست آوردند و آن سیاستی بود که کتاب دعا را از قبرستان به شهر آورد و قرآن را از زندگی و شهر، به قبرستان برد و نثار ارواح مردگان کرد و در حوزه‌های درس دین، اصول را پیش روی طلاب علوم اسلامی نهاد و قرآن را از دستش گرفت و روی رَفِ حجره‌اش گذاشت و پیداست که وقتی قرآن، هم زندگی مردم مسلمان را ترک کرد و هم اسلام علمای اسلام را! در غیبت او، همه کاری می‌توان کرد، آنچنان که همه کاری کردند!",کلیات اسلام
کومودو، شاه مارمولک (نبرد هیولاها، شش‌گانه ششم، دنیای آشوب‌زده؛ جلد سی و یکم),"تام سخت ترین و خطرناکترین ماموریتش را در پیش دارد. او باید با پیدا کردن شش ماده سحرآمیز برای ساختن معجون، مادرش را از اسارت ولمال، جادوگر شیطانی نجات دهد. اما هر یک از آن مواد توسط یکی از هیولاهای ترسناک کایونیا محافظت می شود.
آیا تام و همرزمانش می توانند در صحرای مرگ جان سالم به در ببرند و کومودو، سشاه مارمولک، را شکست دهند؟
آیا شما جرأت دارید با تام همراه شوید؟ آیا می توانید از این نبرد جان سالم به در ببرید؟",داستان کودک و نوجوانان
بگو باران ببارد (غیبت پیامبران ۱),"موضوع غایب شدن ولی خدا از دسترس مردم، در طول تاریخ سنت الهی بوده است و خداوند زمانی مردم را به غیبت پیامبر دورانشان امتحان می‌کرد تا هم سطح دینداری آنان مشخص شود و یا آزمایش شوند و یا حکمت دیگری داشته است.
برای آشنا شدن کودکان با موضوع غیبت حضرت حجت(عج) یکی از روش‌ها مقایسه داستان پیامبران با زندگی حضرت از دریچه وجود مفهوم غیبت در زندگی آن‌ها است. در این مجموعه به قلم هاجر زمانی، داستان غیبت ۸ پیامبر از پیامبران الهی که به نوعی در مسیر رسالتشان غیبت وجود داشته است به صورت داستانی بیان شده است. داستان غیبت حضرت ادریس(ع)، حضرت نوح(ع)، حضرت ابراهیم(ع)، حضرت یوسف(ع)، حضرت موسی(ع)، حضرت صالح(ع) حضرت یونس(ع) و حضرت عیسی(ع) در این مجموعه روایت شده است.",داستان کودک و نوجوانان
زندگان,"«زندگان» مجموعه داستان کوتاهی نوشته بردیا یادگاری فیلمنامه‎نویس، داستان‎نویس و شاعر است. از فیلمنامه‌هایش می‌توان به فیلم‌سینمایی پرویز، جانسودا و شبِ پدر اشاره کرد. اولین اثر او، مجموعه داستان زندگان، شامل ده داستان کوتاه است. مجموعه داستان زندگان حاصل ده سال قصه‎نویسی او از مصائب و دقایق نسل خودش است. نسلی که با جنگ هشت‎ساله چشم به جهان گشود و هنوز بیرحمانه دنبال کشف زندگی‌ست. ده داستان کوتاه با محوریت رنج‎های پنهان، شهر و قلب‌های گسسته. داستان «تهران عاشقت می‎کند» از این مجموعه برگزیده‎ی داستان تهران شده است.


 بخشی از کتاب:
«تو خوشبختی؟!»
با حالتی سؤالی‌تر نیم‌رخش را سمت من می‌آورد و می‌گوید: «تو فِک می‌کنی خوشبختی؟» پلک نمی‌زند؛ لحن همیشه‌نرم‌اش حالا خشک‌تر شده و توی صدای مخملی‌اش ترس افتاده. مثل قوز یک مهاجم، قبل از این‌که برای ضربه‌زدن خیز بردارد، شانه‌هاش را جمع می‌کند پایین و به جای آن‌که بالا بپرد، صاف زانو می‌زند و می‎نشیند توی صورتم. «خوشبختی؟»
آن شب بعد از مدت‌ها او را می‌دیدم؛ آمده بود تا در انتظار این شب برفی جنجالی در من بیندازد؛ تلاطمی که به‌آهستگی در جانم نفوذ می‌کرد تا من هم با او خود را دست این طوفان بسپرم. آمده بود تا از رازهای ناپیدا اما بزرگ زندگیم بگوید، در‌حقیقت می‎خواست مقابل تنهاییِ بزرگش تنهاییِ بزرگ‌تری بگذارد؛ با همان لبخندی که وقتی توی صورتش می‎نشست دیگر نمی‌توانست جمع‎اش کند و هرچه تلاشش بیش‎تر می‎شد، هیجان‌ چهره‌اش هم بالا می‌زد.
«من زیر و بالای زندگیِ شما از رو حفظم. اصلن کی می‌تونه بگه خوشبخته!» نمی‎شود نگاهش نکرد.
آدم‌ها سال‌ها به سؤالی ساده فکر می‌کنند و پاسخ‌های بسیاری می‌یابند؛ برای فهمیدن این پاسخ‌ها دوباره از خودشان سؤال می‌پرسند، سؤال‌های پیچیده‌تری که جواب‌شان را قبلاً پیدا کرده‌اند و پاسخ‌ها و پرسش‌های قبلی‌ را باز هم فراموش می‌کنند.
سکوت را می‌شکنم: «چرا اینو می‌پرسی؟!»
«خیلی وقته تو زندگیِ شماها فضولی می‌کنم، چون همیشه فکر می‌کردم شماها خوشبختین.»",داستان کوتاه
مسخ,"«مسخ» فرانتس کافکا یکی از آن آثاری است که پس از خواندش مدت‌ها در دالان‌های ذهن خواننده باقی می‌ماند و یک درگیری عجیب و واژه به واژه را با متن اثر برایش ایجاد می‌کند.
مسخ کتابی است که واژگانش در روح و روان انسان رسوخ می‌کند و او را مدت‌ها به فکر وامی دارد.
کافکا در این اثر داستان جوانی را بازگو می‌کند که یک روز پس از بیدارشدن از خواب، خود را به شکل یک حشره چندش‌آور بزرگ می‌بیند. هدف کافکا از نوشتن این داستان، ناتوانی انسان در مقابله با تغییرات محیطی و مشکلات اجتماعی و روانی حاکم بر جامعه است. کافکا این مشکلات لاینحل را در ماجرای این کتاب که در خانواده گره‌گوار می‌گذرد، نشان می‌دهد.
فرانتس کافکا در مسخ مضامینی همچون کم‌رنگ شدن انصاف و مهر و محبت حتی از سوی افراد نزدیک و عزیز خانواده و ناامیدی و حیرانی انسان در شرایط سخت را به تصویر کشیده است.
شنیدن این اثر با ترجمه بی‌نظیر صادق هدایت و صدای گرم و تاثیرگذار آرمان سلطان‌زاده، لذتی دوچندان دارد.",رمان
گورستان پراگ,"«گورستان پراگ» اثر اومبرتو اکو (۲۰۱۶-۱۹۳۲) ششمین رمان این نویسنده و نمادشناس ایتالیایی است که در اکتبر ۲۰۱۰منتشر شده است. ترجمه‌ی انگلیسی آن به‌قلم ریچارد دیکسون که مأخذ ترجمه‌ی فارسی است یک سال بعد به بازار آمد. برخی این کتاب را بهترین رمان اکو پس از «نام گل سرخ» تلقی می‌کنند. این رمان  در سال ۲۰۱۲ نامزد دریافت جایزه بهترین رمان خارجی روزنامه ایندیپندنت شد. این کتاب به طور کلی در قالب رمانی بر اساس واقعیت  که به صورت نوعی یادداشت روزانه و ثبت خاطرات است به موضوعات پیچیده سیاسی قرن نوزدهم نظیر سازمان‌‌‌‌‌‌های مخفی اروپایی، فراماسونری و توطئه‌گران یسوعی و امثال آنها می‌‌پردازد و نویسنده خود در انتهای کتاب تاکید دارد که  تنها شخصیت خیالی کتاب، قهرمان داستان است و حتی منسوبان نزدیک وی نیز اشخاصی حقیقی‌اند.
در ابتدای فصل ششم کتاب می‌خوانیم:
جناب پدر روحانی
چه‌قدر عجیب است که چیزی که قرار است دفتر خاطرات باشد (و فقط نویسنده‌اش آن را بخواند) درحال تبدیل‌شدن به وسیله‌ای برای تبادل پیام است. اما من این‌جا هستم و تقریباً با اطمینان از این‌که روزی از این‌جا خواهید گذشت و آن را خواهید خواند، برای شما نامه می‌نویسم.
شما دربارهٔ من خیلی می‌دانید. شما شاهدی بسیار ناخوشایند و زیادی سخت‌گیر هستید.
بله، من اعتراف می‌کنم. رفتارم نسبت به رفقای کاربوناری‌ام و نسبت به ریبادنگو مطابق اخلاقیاتی نبود که شما موعظه می‌کنید. اما بیایید روراست باشیم: ریبادنگو دغل‌باز بود و وقتی دربارهٔ کارهایی که از آن پس کرده‌ام فکر می‌کنم، به‌نظرم می‌رسد که فقط با حقه‌بازها دغل‌بازی کرده‌ام؛ و اما آن پسرها، آن‌ها افراطی بودند و افراطیون وازده‌های زمین‌اند، زیرا به‌واسطهٔ آن‌ها است و اصول مبهمی که از آن پیروی می‌کنند که جنگ‌ها و انقلاب‌ها به وقوع می‌پیوندند؛ و از آن‌جا که من فهمیده بودم که تعداد افراطیون این جهان هرگز کم نمی‌شود، تصمیم گرفتم از افراطی‌گری آن‌ها سود ببرم.",رمان
ماه منظر,"«ماه‌منظر» اثر مهران محمدی (آذر مهر)، رمانی اجتماعی-روان‌شناسانه و عبرت‌آموز بر اساس واقعیت با موضوع 
مشکلات زندگی مشترک و عوامل فروپاشی بنیان خانواده است.
حمید کودکی هشت ساله و متفاوت با هم‌سن‌وسالان خودش است. دلیل این تفاوت زندگی در فضایی ناآرام و با پدر و مادری است که با هم ناسازگاری دارند. مادر حمید در آخرین جرو‌بحثش با پدر، خانه را ترک کرده است و این‌بار ماجرا مثل همیشه نیست که با پادرمیانی دیگران، به خانه برگردد. پدر حمید به رفتار همسرش مشکوک است و بوی خیانت از اوضاع می‌شنود:
«پدر هرطور شده بود میخواست از پسرش که دانای هر رازی به سبب کودک بودنش بود سرنخی بیرون بکشد. حمید با نفس عمیقی که پدرش کشید متوجه شد که رو به سوی او کرده است. پدر دست را زیر سر گذاشت و از حمید پرسید: یادت هست دو سه سال پیش گفتی مادرت به یک مغازه در محله مان زیاد رفت و آمد دارد؟ بازهم چیزهایی هست که بخواهی به من بگویی؟
حمید با کمی مکث گوشهٔ پتو را کنار داد بی آنکه رو به پدر برگرداند پاسخ داد: نه. ای کاش همان را هم نمیگفتم
پدر گفت: بد کردی چیز هایی را که نمیدانستم به من گفتی و آگاهم کردی؟
حمید که دید راهی برای فرار از بازجویی نیست پتو را کنار زد و رو به پدرش کرد و در پاسخ گفت: آری بد کردم. با آن سخن چینی من کم مانده بود بنیان زندگی مان به هدر برود. دوست ندارم هیچ کدامتان را از دست بدم
پدر گفت: اسم آن کارت سخن چینی نبود و خیلی هم کار درستی انجام دادی. در ضمن زندگی مان بنیان نداشته باشد بهتر است تا اینکه بنیانش بر تباهی باشد. تو خودت آماده هستی این خانواده به هر قیمتی برقرار باشد؟ به قیمت خیانت به پدرت؟
با خروش اوضاع پدر با برانگیختن ویژگی های جانبدارانهٔ پسر نسبت به خودش میخواست هر گونه که شده ازاو چیزی بیرون بکشد.»",رمان
آمیکوتس، ملکه‌ی حشره‌ها (نبرد هیولاها شش‌گانه‌ی پنجم، سایه‌ی مرگ: جلد سی‌ام),"بانوی هیولاها در سرزمین گلیدور گرفتار طلسم و جادو شده است و هیولاهای خشمگین او کشور را نابود می کنند.
تام قول می دهد که طلسم را بشکند، اما زمانی که کراب مرگ آور ناگهان به قایقش حمله می کند، به نظر می رسد که نبرد و ماموریت تام در همان ابتدا به پایان می رسد...
آیا شما جرأت دارید با تام همراه شوید؟ آیا می توانید از این نبرد جان سالم به در ببرید؟",داستان کودک و نوجوانان
بوقلمون و کدو حلوایی,"کتاب صوتی «بوقلمون و کدو حلوایی» بر اساس داستانی از آرتی نپ، نویسنده آمریکایی است.
در این داستان، یک بوقلمون برای فرار از پخته شدن در جشن شکرگزاری، می‌خواهد به باغ وحش پناه ببرد. اما در حال فرار از میان یک مزرعه کدو حلوایی است که ...",داستان کودک و نوجوانان
در رویای بابل,کتاب صوتی «در رویای بابل» از موفق‌ترین آثار ریچارد براتیگان، نویسنده‌ی خلاق  آمریکایی است. رمانی که حاصل تجربیات اعجاب انگیز نویسنده در عرصه‌ی خلاقیت ادبی است. کتاب گویا «در رویای بابل» با صدای آرمان سلطان‌زاده، روایت طنز آمیز زندگی کارآگاهی خصوصی است. براتیگان در ابتدای رمان می‌نویسد: «به گمانم من، از جمله به این دلیل، هرگز کارآگاه خصوصی قابلی نشدم، که بیش از حد، در رویای بابل بودم.»,رمان
انسیه حوراء؛ سلوک محمدی فاطمه زهرا (س)، دفتر دوم کودکی,"دفتر دوم «إنسیه حوراء؛ سلوک محمدی فاطمه زهرا (س)» به قلم مقداد تابش (-۱۳۵۸)، به دوران کودکی حضرت فاطمه (س) اختصاص دارد و سوالاتی را در این رابطه پاسخ می‌گوید.
در مقدمه می‌خوانید: 
 اگر  معصوم (ع) را تنها در جایگاه یک عالم نگاه کنیم، بهره ما نیز به همان اندازه خواهد بود. اما اگر مقام و جایگاه عصمت را فهمیده و برای معصوم (ع)، آن جایگاه را قائل شدیم، از تبعیّت و تأسی و اطاعت خود، بهره‌هایی فراتر و عمیق‌تر از بهره‌های طبیعی و عادی می‌بریم، بهره‌هایی هم‌چون اهتداء و پذیرش هدایت‌ها (۱)، عدم نقصان و عدم خسارت در اعمال (۲)، فوز عظیم (۳)، فلاح و رویش (۴)، غفران حق (۵)، رحمت حق (۶)، معیّت با اولیای خدا (۷) و رهایی از گرفتاری‌ها و عذاب‌ها و ورود در بهشت (۸)؛ که معصوم (ع)، از همه کشش‌ها و جاذبه‌ها آزاد و بر همه راه آدمی تا بی‌نهایت، آگاه است و بر این انسان، شفقت و رحمت و محبت دارد.
دفتر حاضر، که دفتر دوم مجموعه «انسیه حوراء» است، حوادث مربوط به ایام کودکی و دوران دختری فاطمه زهراء (س) را ذکر و تحلیل می کند و به مناسبت این که از سنین کودکی و نوجوانی بانو، سخن به میان آمده، و با توجه به مقدماتی که در تأسی به آن وجود نازنین ذکر شده، برای بهره مندی بیشتر و تطبیق حیات خود با حیات طیبه کوثر رسول (ص)، روایات مربوط به آداب تربیت دختر در خانواده ذکر و تحلیل شده و به برخی پرسش ها در این خصوص پاسخ داده می شودو نمونه هایی هم، به مناسبت روابات مذکور، از سنت معصومین (ع) بیان می شود.",کلیات اسلام
تاریخ علم اصول و فقه در شیعه,"«تاریخ علم اصول و فقه در شیعه» به قلم یعقوب‌علی برجی (-۱۳۳۷) تاریخچه این علوم را از بعثت پیامبر تا زمان حال و همچنین فقه و ولایت فقیه از منظر امام خمینی (ره) و فقیهان معاصر را  در  ۹ فصل بیان کرده‌است. 
در مقدمه کتاب آمده‌است:
علم اصول و فقه شیعه با آن همه غنای در محتوا، استواری در شیوه‌های استنباط و گستردگی و جامعیت مرهون تلاش‌های شبانه‌روزی فقیهان سخت‌کوش در طول بیش از هزار سال است. این جریان مبارک در این دوران طولانی، فراز و فرودهایی داشته؛ اما هرگز متوقف نشده است. در ساختن بنای محکم و عظیم دو علم کارآمد «اصول» و «فقه» و تکامل آن دو، فقیهان بی‌شماری سهیم بوده‌اند و در این میان در هر دوره، تعدادی از فقیهان با ابتکارها و نوآوری‌های خود در تکامل آن سهم بیشتری را به خود اختصاص داده‌اند. بی‌شک آشنایی با این تحولات، عوامل مؤثر و شخصیت‌های تأثیرگذار در درک بهتر این دو علم نقش به‌سزایی دارد.",کلیات اسلام
مدیریت برند در صنایع غذایی,نشر «قانون یار» به صورت تخصصی در زمینه انتشار کتاب‌های آموزشی و کمک‌آموزشی رشته‌های حقوق و علوم سیاسی فعالیت می‌کند. کتاب‌‌ «مدیریت برند در صنایع غذایی» از این مجموعه می‌تواند برای دانشجویان، داوطلبان آزمون‌های حقوقی و علاقه‌مندان به مباحث این رشته مفید باشد.,مدیریت و کسب و کار
غول خودخواه,"«غول خودخواه» داستان کوتاهی از اسکاروایلد(۱۹۰۰-۱۸۵۴)، نویسنده ایرلندی است.
زمان تقریبی مطالعه: ۶ دقیقه",داستان کوتاه
یادگیری از شکست؛ چگونه سازمان‌ها از شکست‌ها و اشتباهات خود یاد می‌گیرند,"منوچهر سلطانی در کتاب «یادگیری از شکست» نشان می‌دهد، چگونه سازمان‌ها از شکست‌ها واشتباهات خود درس می‌گیرند.
در این کتاب سعی شده است از قضیه‌های واقعی که در سازمان‌ها رخ می‌دهد برای بیان مفاهیم مربوطه استفاده شود.
کتاب در سه فصل تنظیم شده است. فصل اول اختصاص به طرح برخی از عوامل موثر بر شکست دارد. این فصل همراه با تشریح بعضی از شکست‌ها و مثال‌های واقعی می‌باشد. در فصل دوم یادگیری سازمانی تعریف و به‌طور خلاصه بررسی می‌شود. درواقع این فصل به چیستی یادگیری سازمانی می‌پردازد و فصل سوم چگونگی یادگیری سازمانی از شکست‌ها و اشتباهات را تشریح می‌کند.
کتاب حاضر می‌تواند به عنوان یک مرجع و راهنما در تمامی دوران‌های حیات صنایع خدماتی و تولیدی در کنار صاحبان صنعت قرار گیرد. مطالعه وکاربرد مفاهیم این کتاب را به مدیران میانی، عالی و حتی مدیران سیاست‌گذار و تصمیم‌ساز در سطح ملی توصیه می‌کنیم.",مدیریت و کسب و کار
پوست نارنج,«پوست نارنج» داستان کوتاهی نوشته صمد بهرنگی(۱۳۴۷-۱۳۱۸)، نویسنده ایرانی و از مجموعه مطالعه در وقت اضافه است.,داستان کوتاه
دیر کردی ما شام را خوردیم,"رسول یونان (-‍۱۳۴۸) سیر و ریتمی منطقی‌ را در شعر می‌پیماید. او اهل نمایش دادن نیست و همان‌طور که زندگی می‌کند، می‌نویسد و شعار نمی‌دهد و از این که در کنار مردم هست خوشحال است. او در مصاحبه‌ای درباره فرشته‌ی الهام بخشش این چنین می‌نویسد: «دنیا به خاطر نظر هیچ‌کس متوقف نمی‌شود. دنیا جلو می‌رود و ما هم همراه آن می‌رویم. البته آدم‌های بسیاری هستند که در ایستگاه‌های متروک جا مانده‌اند. من خواب‌هایم را می‌نویسم اما نه خواب‌هایی که دیده‌ام بلکه خواب‌هایی که قرار است آنها را ببینم. فرشته الهام بخش هیچ‌گاه به خانه ما نیامده‌است. اگر می‌آمد حتما چیزهایی واجب تر از شعر برایمان می‌آورد».
کتاب «دیر کردی ما شام را خوردیم» ۲۸ داستان کوتاه دارد.
در قسمتی از داستان «اضطراب بعد از دور شدن کشتی» می‌خوانیم:‌ 
چرا باید به سؤال‌ها جواب بدهیم وقتی جوابش را نمی‌دانیم؟ مگر با جواب غلط به سؤال‌ها مشکلی حل می‌شود؟ اگر جواب‌های‌مان سؤال‌هایی در تاریکی خود داشته باشند آیا به تعداد سؤال‌ها اضافه نمی‌شود؟ باید گاه‌وبی‌گاه در برابر جواب دادن ایستادگی کنیم. چرا نمی‌گوییم جوابی نداریم تا دیگران را به اشتباه نیندازیم؟ اصلاً مگر چه اتفاقی می‌افتد جواب سؤالی را ندانیم؟",داستان کوتاه
روش و نظریه در علوم اجتماعی,"در بخش مردم‌نگاری روایی این کتاب نوشته شده است که: «در قدیم، داستان‌ها برای آنچه می‌خواستند روایت کنند، گفته یا نوشته می‌شدند. اجداد ما داستان‌های عاشقانه می‌نوشتند، تاریخ لشکرکشی‌های نظامی را ثبت می‌کردند، دانش‌نامه‌هایی دربارهٔ گیاهان و جانوران فراهم می‌کردند، متن‌های پزشکی، گفتمان‌های فلسفی و تاریخ‌های شفاهی از تجربیات متعدد را بازگو می‌کردند. بعضی از این داستان‌ها را افراد باسواد جامعه می‌نوشتند. بعضی دیگر، مجموعه‌داستان‌هایی شدند که دهان‌به‌دهان منتقل شدند. تصویرسازی‌هایی همچون نقاشی‌های درونِ غارها و وسایل تزئینی، بیان‌گر قدمت طولانی روایات هستند. حکایت‌های استمراریافته مشخصۀ نشانگر روشی هستند که به‌وسیلۀ آن، درکمان را از جهان با سایرین در میان می‌گذاریم. روایات اشکال مشابه یا متفاوتی دارند و به‌نوبهٔ خود، اشکال متفاوت به چگونگی و مکانی که روایت در آن اتفاق می‌افتد و چگونه فهم می‌شوند، بستگی دارد.»
روش‌شناسی در علوم اجتماعی همواره جایگاهی ویژه‌ای داشته و محل بحث و تناقض‌های بسیاری به‌خصوص در محیط‌های آکادمیک بوده است. دانشگاه‌ها و فضاهای آکادمیک، معمولاً این دو را از همدیگر جدا می‌کنند اما عملاً هیچ نظریه‌ای را نمی‌توان بدون روش‌شناسی آن فهمید و هیچ روشی هم بدون نظریهٔ آن معنایی ندارد. بنابراین، نظریات و روش‌ها دو موضوع جدایی‌ناپذیر در علوم‌اجتماعی هستند که با هم باید بررسی شوند. این کتاب مجموعهٔ ۹ یادداشت از ۱۲ نویسنده و ویراستار است که به انواع روش‌شناسی‌ها در علوم اجتماعی پرداخته شده است.",جامعه‌شناسی
توحید در قرآن,"«توحید در قرآن» بخش دوم از مجموعه اندیشه ولایت و گزیده بخش دوم کتاب طرح کلی اندیشه اسلامی در قرآن است که دربردارنده سلسله جلسات رهبر معظم انقلاب در رمضان المبارک ۱۳۵۳ شمسی در مشهد مقدس مسجد امام حسن مجتبی علیه السلام است. 
در بخشی از کتاب به نام «تعریف جهان‌بینی» می‌خوانیم:
«...شما وقتی که به عنوان یک انسان، به فکر خودتان، به درک خودتان از عالم، از انسان، از جهان مراجعه می‌کنید، یک تصوّراتی پیدا می‌کنید. ممکن است شما به این فکر نبودید، اما آن کسی که به این فکر است، وقتی دربارۀ جهان می‌اندیشد، دربارۀ انسان می‌اندیشد، دربارۀ رابطۀ جهان و انسان می‌اندیشد، دربارۀ چیزی ماورای طبیعت و ماورای انسان و جهان می‌اندیشد، یک سلسله تصوّراتی و افکاری پیدا می‌کند، این را می‌گویند جهان‌بینی..... 
به طور خلاصه جهان‌بینی را این جوری می‌شود تعریف کرد؛ جهان‌بینی یعنی برداشت یک انسان از جهان، تلقّی یک انسان از جهان، دریافت یک انسان از جهان یا از انسان. گفتیم برداشت یک انسان؛ می‌توانید شما به جای یک انسان، بگذارید یک مکتب، یک مسلک، یک آیین، یک رویه اجتماعی برداشتی از جهان دارد، این برداشت اسمش جهان‌بینی است.»",کلیات اسلام
زندگی‌نامه استیو جابز,"استیون پاول جابز(  ۱۹۵۵ -۲۰۱۱ ) کارآفرین و بنیان‌گذار شرکت اپل و یکی از چهره‌های پیشرو در صنعت رایانه است.

پدر او یک مهاجر اهل سوریه به نام ابوالفتاح جان جندلی بود که بعدها استاد علوم سیاسی شد. ابوالفتاح در سال ۱۹۵۵ به سان فرانسیسکو رفت و با جوآن کارول شیبل آشنا شد و نتیجه این آشنایی تولد استیو بود.

در آن برهه زمانی امکان بزرگ کردن استیو توسط پدر و مادرش وجود نداشت و در نتیجه تعلیم و تربیت او به پل رینهولد جابز و کلارا هاگوپیان سپرده شد.

در سال ۱۹۷۶، جابز ۲۱ساله به‌همراه دوستش استیو وزنیاک ۲۶ساله، شرکت اپل را تأسیس کردند. اولین رایانهٔ شخصی‌ای که شرکت اپل به بازار معرفی کرد، اپل I نام داشت. 

یک سال پس از آن در سال ۱۹۷۷ اپل II نیز راهی بازار شد. 

در سال ۱۹۸۵ طی یک اختلاف مدیریتی، جابز اپل را ترک و در همان سال شرکت نکست را تأسیس کرد. از مهمترین محصولات شرکت نکست می‌توان به نکست کامپیوتر اشاره کرد که بعدها میزبان اولین مرورگر وب شد. 

در سال ۱۹۹۶ شرکت اپل، شرکت نکست را به مبلغ ۴۲۹ میلیون دلار خرید. طی این معامله استیو جابز، مجدداً به اپل بازگشت. از اتفاقات مهم پس از این مسئله در اپل می‌توان به معرفی آی‌پاد در سال ۲۰۰۱، پرده‌برداری از آی‌تیونزاستور در سال ۲۰۰۳ و معرفی آی‌فون و آی‌پد در سال‌های ۲۰۰۷ و ۲۰۱۰ اشاره کرد.

والتر ایزاکسون(-۱۹۵۲)، نویسنده زندگی‌نامه جابز، اینک مدیرعامل بنیاد اسپن است و پیش‌تر رئیس سی ان ان و دبیر اجرایی مجله تایم بوده است.

* این کتاب با اجازه مترجم و با هماهنگی سایت «نارنجی» در طاقچه قرار گرفته است.",مدیریت و کسب و کار
عروسک نخواستنی,"«عروسک نخواستنی» نام داستان کوتاهی از دبای بایلی با ترجمه اسماعیل‌پورکاظم و گویندگی راضیه هاشمی تیم هنرجویان ماه آوا است:
سوزان روی قفسه مغازه نشسته و لایه‌ای از گردوغبار روی موهایش را گرفته بود. او می‌دید که مردم همه اسباب‌بازی‌های مغازه را می‌خرند و به خانه می‌برند. سوزان یک عروسک پارچه‌ای زیبا با موهای طلایی و چشمان آبی بود. او همیشه دوست داشت با یک دخترکوچولو به منزلش برود و دوست او باشد، اما هیچکس به او توجهی نداشت چون یک دست او کنده شده بود و هیچ کس برای دوختن آن اقدامی نکرده بود. روزهای کریسمس فرارسید و وقت خریدن اسباب‌بازی شد اما سوزان همچنان منتظر و تنها مانده بود تا این که خریدار جدید از راه رسید...",داستان کودک و نوجوانان
شیر و موش صحرایی,«شیر و موش صحرایی» از مجموعه کتاب‌های داستانک‌های آموزنده فرانسه-فارسی برای زبان‌آموزان رده سنی ۸ تا ۱۲ سال است.,داستان کودک و نوجوانان
بوی‌خوش عشق,"رمانی از نویسنده ترک «نیازی کلوش» که بیشتر در فضا و حال و هوای ایران و ادبیات غنی آن می‌گذرد. داستان برگرفته از زندگی شخصی نویسنده است که با زبانی لطیف و زنانه روایت می‌شود.
نیازی کلوش در مقدمه کتاب می گوید: «کسی هستم که زندگی را دوست دارم، حس خوشبختی را در درون خودم پیدا می‌کنم؛ کاری با دیگران ندارم، پیوسته در رؤیای خودم گام برمی‌دارم، بس که در رؤیای خودم خوشم، کاری با دنیای بیرون ندارم. چشمان من چشم از آسمان برنمی‌دارد، همیشه کنجکاو آن چیزی هستم که در پشت ابرها و ستاره‌هاست. همیشه چشم به آسمان دوخته‌ام با خودم حرف می‌زنم؛ به‌خاطر این کار مادرم سرزنشم می‌کند. همچنان که به سرزنش‌های مادرم گوش می‌کنم، کتاب می‌خوانم، رؤیا می‌بافم و همچنان چشم به آسمان دارم.»
نکته جالب توجه در رابطه با ترجمه این کتاب ارتباط «خدیجه نصیریان» مترجم کتاب با نویسنده در طول تالیف رمان «بوی‌خوش عشق» است که با حفظ فضای ‌ذهنی نویسنده اطلاعاتی راجب ایران و ادبیات ایران را به نویسنده منتقل کرده است.",رمان
عادت‌های پول‌ساز,"«عادت‌های پول‌ساز» از مجموعه «زندگی و کسب‌وکار موفق برای همه»، کتابی با موضوع موفقیت در کسب‌و کار، نوشته «استلان‌موریلا» است. 
اگر شما به دنبال تغییر در زندگی هستید، این کتاب اطلاعاتی می‌دهد که نه‌تنها راهنمایی‌های مناسب فراهم را می‌کند، بلکه شما را به‌طور کامل به سمت تغییر زندگی بهتر هدایت می‌کند. این کتاب فقط به شما اطلاعات نمی‌دهد، بلکه به شما کمک می‌کند که ذره‌ذرهٔ این موضوع را متوجه بشوید. این کتاب مربی شما برای موفقیت خواهد بود. اجازه دهید این کار را انجام دهد و بدین‌سان شما زندگی فراتر از چیزی که تصورش را می‌کردید خواهید داشت.",مدیریت و کسب و کار
خدمتکار شگفت‌انگیز,«خدمتکار شگفت‌انگیز» جلد پنجم از مجموعه «ماجرای خانم شارلوت» نوشته دومینیک دِمِرس(-۱۹۵۶)، نویسنده کانادایی و یک رمان کودکان است. تصویرگری این کتاب را تونی راس(-۱۹۳۸)، تصویرگر و هنرمند انگلیسی انجام داده است.,داستان کودک و نوجوانان
جنسیت و جامعه‌شناسی دین,«جنسیت و جامعه‌شناسی دین» نوشته دکتر مجید موحد(-۱۳۴۰) و میثم کایدان است. این کتاب به بررسی جنسیت و فمینیسم در گذر تحولات اجتماعی جوامع غربی در بستر ادیان یهود و مسیحیت می‌پردازد.,جامعه‌شناسی
زبان و مهاجرت: پیامدهای زبانی مهاجرت ایرانیان به امریکا,"مهاجرت یکی از پدیده های اجتماعی عصر ماست که پیشینه‌ای بس طولانی در زندگی بشر داشته است. این روند، به دلایل مختلف و اشکال گوناگون، در زمان‌ها و مکانهای متفاوت رخ داده و اکنون نیز در جای جای جهان در جریان است. جهت این حرکات جمعیتی به طور کلّی به سوی مکانهایی است که رفاه، آرامش و آسایش نسبتاً بیشتری را به مهاجران نوید می‌دهد. از همین روست که کشورهای فقیرتر یا در حال توسعه، پیوسته بخشی از نیروی کار و اندیشه خود را سخاوتمندانه در اختیار کشورهای پیشرفته می‌گذارند و در نتیجه، هم خود دچار کمبود نیروی خلاق، اندیشمند و ماهر می‌شوند، و هم مهاجران در سرزمین میزبان، ممکن است دچار « زندگی بهتر » به رغم دستیابی احتمالی به سرگشتگی و پریشان حالی گردند. اینان در قبال به دست آوردن شرایط بهتر زندگی، ناگزیر هزینه‌هایی را هم می‌پردازند که از مهم‌ترین جنبه‌های آن، تحمل فشارهای فرهنگی، احساس غربت و رویارویی با بحران هویت است.
کتاب حاضر، پژوهشی است درباره‌ی وضعیت زبانی گروهی از مهاجران ایرانی در امریکا که داده‌های آن در دهۀ ۱۹۹۰ ، یعنی در فاصله دو سرشماری در سال های ۱۹۹۰ و ۲۰۰۰ ، گردآوری شده است. این پژوهش، ضمن ارائه‌ی تصویری کلی از پیامدهای زبانی مهاجرت ونیز جامعه‌ی ایرانی مهاجر در امریکا، به طور عمده به نسل دوم ایرانیان در ایالت اوهایو پرداخته است. از این رو، شاید نتایج و تحلیل های آن تنها در مورد ایالتهایی که از نظر وضعیت اجتماعی  فرهنگی و نیز تعداد مهاجران ایرانی با ایالت اوهایو شباهت دارند، با احتیاط قابل تعمیم باشد.",جامعه‌شناسی
زندگانی امام حسین (ع),«زندگانی امام حسین(ع)» جلد پنجم از مجموعه‌ی «چهارده اختر تابناک» به قلم احمد احمدی بیرجندی (۱۳۷۷ - ۱۳۰۱) به روایت زندگی امام سوم شیعیان می‌پردازد. در هر جلد از این مجموعه زندگانی یکی از چهارده معصوم روایت می‌گردد.,کلیات اسلام
سواد رسانه‌ای در یک نگاه,"سواد رسانه‌ای مثل یک رژیم غذایی است که هوشمندانه مراقب است که چه موادی مناسب هستند و چه موادی مضر، چه چیزی را باید مصرف کرد و چه چیزی را نه یا این که میزان مصرف هر ماده بر چه مبنایی باید استوار باشد...
«سواد رسانه‌ای در یک نگاه» نوشته معصومه نصیری (-۱۳۶۰)، از مجموعه کتابچه‌های آموزشی «شهروند هوشمند» است. این کتاب‌ها می‌کوشند سواد رسانه‌ای شهروندان و فرهنگ استفاده از ابزارهای ارتباطی را آموزش دهند.
در بخشی از کتاب می‌خوانیم:
«سوادرسانه‌ای» درصدد است خواندن سطرهای نانوشته رسانه‌های نوشتاری، تماشای پلان‌های به نمایش درنیامده یا شنیدن صداهای پخش نشده از رسانه‌های الکترونیک را به مخاطبان بیاموزد. در واقع سواد رسانه‌ای قدرت درک نحوه کار رسانه‌ها و معنی سازی در آنهاست؛ این که چگونه سازماندهی می‌شوند و چگونه باید از آن‌ها استفاده شود.
مارشال مک لوهان که یکی از نظریه‌پردازان بزرگ قرن بیستم در حوزه ارتباطات است، نخستین بار در کتاب خود تحت عنوان «درک رسانه، گسترش ابعاد وجودی انسان» این واژه را به کاربرده است. مک‌لوهان معتقد است:‌ «زمانی که دهکده جهانی تحقق یابد لازم است انسان‌ها به سواد جدیدی به نام سواد رسانه‌ای دست یابند.» بر این مبنا سواد رسانه‌ای مجموعه‌ای از رویکردهاست که مخاطبان به‌طور فعالانه برای مواجهه گزینشی با رسانه‌ها و تحلیل و ارزیابی نقادانه محتوای رسانه‌ای در پیش می‌گیرند تا معنای پیام‌هایی را که با آن‌ها مواجه می‌شوند، تفسیر کنند.",جامعه‌شناسی
پسری به نام دردسر,"«پسری به نام دردسر» نام داستانی برای نوجوانان به قلم نویسنده آمریکایی، جری اسپینلی (-۱۹۴۱) است.
پسری به نام «جان پاتریک کوگان» که همه او را به دلیل شیطنت‌هایش، «دردسر» صدا می‌کنند با پسری هم‌سن و سال خودش که در برخورد اول به نظر «مسخره با قیافه‌ای ابلهانه» می‌آید، آشنا می‌شود و این آشنایی به دوستی می‌انجامد و...
اسپینلی برای این‌کتاب، نامزد دریافت جایزه ملی کتاب سال آمریکا، و برنده مدال افتخار نیوبری شده‌است. این اثر، همچنین برگزیده انجمن ادبی ALA و کتاب سال پابلیشرز ویکلی نیز می‌باشد. 
 در ابتدای اثر نوشته شده‌است: «به یاد همهٔ آن دیوارهایی که در کودکی از آن‌ها بالا نرفته‌ایم»:
هنوز اولین باری که او را دیدم، یادم هست. تابستان قبل از کلاس اول بود؛ هفت سال پیش...
یک روز آفتابی تابستان بود. من توی محوطه جلوی خانه، با بیلچهٔ قرمزم، مشغول کندن زمین بودم. یک دفعه صدایی مثل سوت شنیدم. سرم را بلند کردم. بله، صدای سوت بود. یک پسر مسخره، با قیافه‌ای ابلهانه، در پیاده‌رو قدم می‌زد و برای خودش سوت می‌زد. طوری راه می‌رفت که انگار کل محله مال او بود! دست‌هایش را توی جیب‌هایش کرده بود و شلنگ تخته می‌انداخت و همان‌طور که یک آهنگ شاد و مضحک را با سوت می‌زد، بِروبِر، خانه‌ها را تماشا می‌کرد. یک دکمهٔ خیلی بزرگ هم روی لباسش وصل کرده بود که تقریبآ نصف سینه‌اش را پوشانده بود. البته نه این که فکر کنید دکمه خیلی بزرگ بود، نه، سینه او آن‌قدر لاغرمُردنی و نی‌قلیان بود که هر چیز دیگری هم بود، همین‌طور سینه‌اش را می‌پوشاند.
بعد در همان حالی که با آن دکمهٔ بزرگ، سوت زنان قدم می‌زد و به خانه‌ها نگاه می‌کرد، به طرف من... یعنی به طرف محوطهٔ من آمد! نمی‌دانم چرا یک دفعه تصمیم گرفتم کاری بکنم. انگار صدایی از آسمان توی مغزم فرود آمد و گفت: «نذار این بچه پررو بیاد این جا!»
مثل فشنگ، از جلوی سوراخی که داشتم آن را می‌کندم پریدم و جلوی پسربچهٔ تازه‌وارد سبز شدم. او چه کار کرد؟... نیشش را تا بناگوش باز کرد و گفت: «صبح بخیر. من همسایهٔ جدید شما هستم. اسم من «پن وب» است؛ اسم تو چیه؟!»",داستان کودک و نوجوانان
یک شناسنامه و دو قبر,"«یک شناسنامه، دو قبر» مجموعه داستان‌های کوتاه علی کریمی کلایه است. 
خیلی گرسنه است، یک لقمه غذا می‌خورد، اصلاً گرسنه نیست، غذا را با ظرفش توی سطل زباله می‌اندازد، هوس سیگار می‌کند، پنجره را باز کرده و سیگاری روشن می‌کند، سیگار حالش را بد می‌کند، پرتش می‌کند توی کوچه و پنجره را می‌بندد، می‌آید کنار شومینه می‌نشیند و زانوهایش را بغل می‌کند و دوباره می‌رود توی فکر. فکرهای این چند وقته، اینکه نه هدفی دارد و نه چیزی خوشحالش می‌کند، نه برای کسی مهم است و نه کسی برای او مهم، سرش را روی زانوهایش می‌گذارد و می‌زند زیر گریه مثل این چند شب، گریه که می‌کند بهتر می‌تواند تصمیم بگیرد، تصمیم می‌گیرد توی خانه این کار را بکند، لباس می‌پوشد برود از داروخانه سَم بخرد، سرش را پایین انداخته و توی پیاده‌رو سلّانه سلّانه راه می‌رود که یک نفر از پشت لباسش را می‌کشد، برمی‌گردد پشت سرش را نگاه می‌کند.
آقا! اینو برام باد می‌کنی؟
- این وقت شب تو خیابون تنهایی چه کار می‌کنی؟",داستان کوتاه
زندگی عزیز,"«زندگی عزیز» نوشته آلیس مونرو(-۱۹۳۱)، نویسنده کانادایی برنده جایزه نوبل ادبیات ۲۰۱۳ است. 
این کتاب نمونه موفقی از توصیف دنیای اندیشه و هنر تصویرپردازی در داستان‌نویسی است و خواننده را با جزئیات زندگی مردمی خاص درگوشه‌ای از جهان آشنا می‌کند؛ مردمی که مانند ما فکر نمی‌کنند ولی در ویژگی‌های انسانی، تفاوتی با ما ندارند.
آنچه دراین کتاب چشمگیر است، همسویی نگرش نویسنده با روندِ ساده زندگی و هماهنگی شیوه توصیفی او با گذرانِ آرام و هموار زندگی است. آلیس مونرو، با متانت به زندگی و حادثه های آن نگاه می‌کند. به نظر او، آرامش روحی در نتیجه پذیرفتن تمامیت زندگی است. زندگی را نمی‌توان خلاصه کرد یا بخش‌هایی از آن را برگزید و پذیرفت و بخش‌های دیگر را نادیده گرفت و انکار کرد. انسان توان حذف خاطراتِ بَد و ناخوشایند زندگی را از ذهن و جانِ خود ندارد. هنر آدمی در این است که خاصیت گَزَندگی و ویرانگری را از آن‌ها بگیرد و به کسانی که در این گونه خاطرات حضور دارند و مسئول ایجاد ناگواری و تلخی هستند، با عطوفت و بخشایش بنگرد. نفرت، ذهن و جان ما را مسموم می‌کند و چنان تغییری در احساس و ادراک ما می‌دهد که دیگر قادر به لذت بردن از طعم هستی نخواهیم بود. مونرو در داستان «قطار» بهتر و صریح‌تر از هر جای دیگر، این حقیقت را بازگفته است.
داستان‌های مونرو، کشش ماجراجویانه و کُنش‌های هیجان‌آور ندارند. مگر وقتی در زندگی واقعی مورد تجاوز و توهین قرار می‌گیریم، دچار هیجان می‌شویم؟ به نظر مونرو، این انسانی نیست که ما باخواندن فجایع و ناکامی‌های زندگی دیگران، احساس لذت ناشی از خوانش داشته باشیم. سرگرم شدن با تلخی‌های دیگران، شایسته انسان نیست. وظیفه داستان شاید این باشد که ما را در جریان واقعیت زندگی دیگران قرار دهد تا با ادراک تجربه‌های دیگران از هر آنچه غیرانسانی است پرهیز کنیم.",داستان کوتاه
The HALAL FOOD: The PERMANENT HEALTH,"Islamic instructions have emphasized eating the Halal foods and avoiding the Haram foods 
In a narration from Prophet Muhammad (peace be upon him), it is mentioned beautifully that:
''Eating Haram and forbidden foods resembles building a house on sand and water.''
  The HALAL FOOD: The PERMANENT HEALTH  is a usefull book about Halal and Haram foods . 
that has mentiond all sublects a muslim should know about what  should eat and should not eat 
 the book has has six chapter :
CLEAN LIFE, HALAL FOOD 
THE REALM OF HALAL FOOD AND ITS PRODUCTS WITH A TECHNICAL APPROACH 
THE REVELATION OF GOD AND THE HALAL FOOD 
THE HALAL FOOD FROM THE PERSPECTIVE OF HADITHS AND NARRATIONS 
THE HALAL BRAND AND ITS EFFECTS IN THE SOCIETY 
A BRIEF LOOK AT SOME OF THE RELIGIOUS JURISPRUDENCE PRINCIPLES RELATING TO FOODS AND DRINKS",کلیات اسلام
بررسی مجازات زندان با تکیه بر فقه اسلامی,"کتاب «بررسی مجازات زندان با تکیه بر فقه اسلامی» نوشته‌ی «لیلا حقیقی» نویسنده، مدرس دانشگاه و کارشناسی ارشد در رشته حقوق جزا و جرم شناسی است.
انسان موجود اجتماعی است و نیازهای گوناگون او، جز در سایه تعاون و همکاری با یکدیگر تأمین نمی‌شود، از سوی دیگر، انسان خواسته و تمایلات فراوانی دارد که دوست دارد به همه آن‌ها برسد و این کار عملاً امکان‌پذیر نمی‌باشد فلذا اگر انسان به حال خود رها شود و حوزه فعالیت او محدود نگردد قطعاً برخورد به وجود خواهد آمد، چراکه انسان با توجه به غرایضی که در نهاد او وجود دارد دوست دارد دیگران را در جهت منافع خود استثمار نماید و درنتیجه اجتماع گرفتار هرج‌ومرج و ناامنی خواهد شد. و برای جلوگیری از ناامنی ضرورت وجود قانون در جامعه مطرح می‌گردد و در برخی از مواقع قانون موجب زندانی شدن فرد می‌گردد و ضرورت وجود زندان احساس می‌شود.
در طول تاریخ انسان همواره کسانی بوده‌اند که برخلاف قوانین و مقررات جامعه حرکت کرده‌اند و سیستم‌های حکومتی جوامع نیز برای جلوگیری از به انحراف کشیده شدن جامعه و حمایت از قوانین و اخلاقیات آن مجازات‌هایی را برای چنین افرادی در نظر گرفته‌اند، زندان یکی از این راه‌ها و ابزارها که از یک طرف برای تنبیه و مجازات و از طرف دیگر برای برگرداندن افراد مجرم به زندگی عادی در جامعه است.
در این پژوهش وضعیت زندان و زندانی در مذاهب پنجگانه اسلام (امامیه، مالکیه، شافعیه، حنفیه و زیدیه) و همین‌طور در فقه و حقوق اسلامی و حقوق ایران موردبررسی قرارگرفته است. جایگاه زندان و زندانی در این مکتب انسان‌ساز، با توجه به شأن و کرامت و حفظ حقوق انسان‌ها بسیار ارزشمند و مفید بوده و نقش زندان را در زندگی اجتماعی افراد زندانی، نقشی مؤثر و سازنده بیان می‌کند.",کلیات اسلام
درسنامه حقوق بشر از دیدگاه اسلام,"«درس‌نامه حقوق بشر از دیدگاه اسلام» نوشته عبدالحکیم سلیمی (-۱۳۴۱) کاری از پژوهشگاه بین المللی المصطفی است. 
فلسفه پیدایش اندیشه حقوق بشر و پاسداری از آن، دفاع از حقوق و آزادی‌های فردی در برابر استبداد و خودکامگی دولت‌هاست. حقوق طبیعی, یعنی نماد اولیه این اندیشه, با بیش از دو هزار سال پیشینه در تاریخ اندیشه‌های سیاسی و حقوقی جهان مطرح است. حکیمان باستان اصول حقوق طبیعی را الگوی حکم‌رانی و میزان اعتبار قوانین اجتماعی می‌دانستند و همواره به دولت‌ها توصیه می‌کردند که از اصول مزبور در امر فرمان‌روایی و قانون‌گذاری الهام بگیرند.
رسالت متن آموزشی حاضر بیان کلیات حقوق بشر، نگاه گذرا به حقوق بشر از دیدگاه اسلام و مطالعه تطبیقی اعلامیه حقوق بشر اسلامی با اعلامیه جهانی حقوق بشر است.
بخشی از متن کتاب: 
درباره خاستگاه و سیر تکاملی حقوق بشر دو رویکرد عمده وجود دارد. بیشتر غربیان خاستگاه حقوق بشر را روم و یونان باستان و توسعه آن را از پدیده‌های قرن بیستم در غرب می‌پندارند. در این رویکرد، فرهنگ‌های غیر غربی، به‌رغم داشتن مفاهیم اخلاقی ارزشمند، با مفهوم حقوق بشر بیگانه تلقی می‌شوند. در برداشتی دیگر، مفهوم حقوق بشر ریشه در ادیان، فلسفه‌ها و فرهنگ‌های گوناگون دارد. اگر پندار غربی بودن حقوق بشر صحیح باشد، ادعای جهانی بودن, یکی از چالش‌های جدی فراروی حقوق بشر غربی خواهد بود.
در نگاه عام، می‌توان تفکر حمایت از حقوق بشر را همزاد انسان دانست؛ هرچند از پیشینیان محکوم نظام طبقاتی، درک حقوق بشر به مفهوم امروزی آن را نمی‌توان انتظار داشت. اما روحیه عدالت‌خواهی و ظلم‌ستیزی, امری فطری است. به همین دلیل، تفکر حمایت از حقوق انسان و اقدامات بشردوستانه, همواره وجود داشته است.",کلیات اسلام
شرط باخت باخت,"داستان شرط باخت باخت در دومین دوره‌ی جایزه‌ی ادبی بهرام صادقی از نظر هیئت داوران، شایسته تقدیر معرفی شده‌است.
***
داستان ""شرط باخت باخت"" یکی از ۲۰ داستان برگزیده‌ای است که از میان نزدیک به ۱۰۰۰ داستان رسیده به دبیرخانه جایزه ادبی بهرام صادقی در مرحله اول برگزیده شده‌اند.",داستان کوتاه
آداب و مراقبات عزاداری سیدالشهدا (ع)؛ ادب حضور (دفتر پنجم),"آداب و مراقبات عزاداری سیدالشهدا (ع)؛ دفتر پنجم از مجموعه ادب حضور است که به آداب عزاداری برای سیدالشهدا و دستورهای زیارتی مخصوص آن حضرت می‌پردازد. این اثر به قلم استاد محمدتقی فیاض‌بخش و به همت مؤسسهٔ فرهنگی هنری جلوهٔ نور علوی برای عاشقان اباعبدالله الحسین و خاندان پاک ایشان منتشر شده است.
 در بخشی از این اثر آمده است:
«در آداب اقامهٔ عزای حسینی (ع)، قبل از هر چیز باید گفت که «گریه» به خودی خود دارای ارزش و اهمیت فوق‌العاده است. در تبیین این مطلب، به نقل بیانی از مرحوم آیت‌الله بهجت اکتفا می‌کنیم:
«این کسانی که می‌گویند: این مداحی چیست؟ مصیبت‌خوانی چیست؟ اشک ریختن چیست؟ این قدر احمق هستند که نمی‌فهمند این اشک طریقهٔ تمام انبیا (ع) بود برای شوق لقاءالله، برای تحصیل رضوان‌الله و مسئلهٔ دوستان خدا هم از همین باب است. محبت این‌ها هم اگر در فرح به فرح این‌ها و در حزن به حزن این‌ها اشک آورد، این هم همان طور است.  دلیل (بر این مطلب) خیلی است:
اوّل اینکه همهٔ انبیا (ع) کارشان همین بوده است. اگر کسی انبیا (ع) را قبول دارد، باید بکاء و گریه را هم قبول داشته باشد. و همچنین (از ادلّهٔ بر مطلب) این مسئله است که (در روایات) وارد شده و ثابت است که در اذن دخول حرم سیدالشهداء (ع) این مطلب منصوص است که (شخص بگوید): (خداوندا آیا داخل شوم؟ ای رسول خدا (ص) آیا داخل شوم؟...) و از تمام ائمه (ع) استیذان می‌شود. بعد می‌گوید: (اگر از چشمت اشکی آمد، علامت اینست که به تو اجازه داده‌اند). اما کیست که بفهمد این مطلب را؟ کیست که عاقل باشد؟ این اشک چشم به اعلی علیین مربوط است...»",کلیات اسلام
مهارت‌های تاثیرگذاری بر دیگران,"«مهارت‌های تاثیرگذاری بر دیگران» نوشته ریچارد استوری، از مجموعه کتاب‌های مهارت‌های کاربردی ویژه مدیران است.
تاثیرگذاری روغن محرک غیرقابل مشاهده در موتور هر سرمایه‌گذاری است. تاثیرگذاری یکی از مهارت‌های مدیریتی لازم برای به توازن رساندن هر رابطه تجاری است. ""ریچارد استوری"" کارشناسی حاذق در این زمینه است. وی در کتابی که پیش روی دارید، توصیه‌های مدیریتی جالبی ارائه داده که می‌تواند برای شما بسیار مفید باشد.
مطالعه این کتاب می‌تواند، توصیه‌های مدیریتی جامعی که اکثر مدیران در اجرای آن با مشکل روبه‌رو هستند را به شما ارائه دهد. این کتاب به گونه‌ای نوشته شده که می‌تواند به‌عنوان مرجع برای گفت‌وگو در جلسات سخت و اهداف مهم مورد استفاده قرار گیرد.",مدیریت و کسب و کار
خنده لهجه نداره: ماجراهای دلنشین یک خانواده ایرانی مقیم امریکا,"فیروزه جزایری دوما (      -۱۳۴۴)، نویسنده ایرانی‌تبار امریکایی است.
«خنده لهجه نداره»، که پیش‌تر با عنوان «عطر سنبل، عطر کاج» نیز ترجمه و منتشر شده، یکی از  پرفروش‌ترین کتاب‌های امریکا بوده‌ است.
این کتاب یکی از سه نامزد نهایی جایزه ترنر در سال ۲۰۰۵ و همچنین نامزد جایزه پن در بخش آثار خلاقه غیرتخیلی شد. وی اولین فرد آسیایی است که اثرش جزء نامزدهای نهایی جایزه ترنر انتخاب شده‌ است.
جزایری در سن هفت سالگی به همراه خانواده‌اش از آبادان به کالیفرنیا رفت و در رمانش نیز تفاوت زندگی در این دو شهر را به تصویر می‌کشد. 
نکته شاخص در آثار این نویسنده، زبان طنزی است که او به کار می‌گیرد و خواندن رمان را برای مخاطب جذاب می‌کند. رمان‌های او هم در ایران و هم در خارج از کشور مورد توجه بسیاری از مخاطبان قرار گرفته و نقدهای مثبتی را دریافت کرده است.
مطالب طنز، تاثیرگذار و مطرح این کتاب حاکی از آن است که چگونه با وجود تفاوت‌های فرهنگی و آداب و رسوم، افراد با هم پیوند دارند و هنوز هم می توانند با هم بگویند و بخندند و خنده آنها لهجه نمی‌شناسد.
او در این کتاب خاطرات خود را از ایران و امریکا روایت می‌کند و آن‌ها را با طنزی ظریف درمی‌آمیزد؛ طنزی که با روایت از ماجراهای نویسنده در ایران، به خصوص برای مخاطب ایرانی، جالب توجه است.
 در این کتاب با تقابل دو فرهنگ ایرانی و غربی روبه‌رو می‌شویم و نویسنده می‌کوشد در لابه‌لای روایت‌هایش عشق به ایران را نیز نشان دهد.",داستان کوتاه
عشق نامرئی,"«عشق نامرئی» مجموعه داستانی از «اریک امانوئل اشمیت» فیلسوف، نویسنده و نمایشنامه‌نویس فرانسوی است، که آثارش به ۴۳ زبان منتشر شده و نمایشنامه‌های او در بیش از ۵۰ کشور روی صحنه رفته‌است.
زاویه‌ی نگاه خاص اشمیت، پرداخت ماهرانه و غافلگیری‌های قصه، مثل همیشه خواندن این کتاب را لذت‌بخش می‌کند.
هر کدام از داستان‌های این مجموعه، به ظاهر از چیز دیگری می‌گویند، اما مخاطب با خواندن آنها آنچه در عمق داستان پنهان است را کشف می‌کند؛ آنچه قهرمانان را به تقدیرهای متفاوتی می‌کشاند؛ عشق را، که باید اشتیاقش را داشت، در طلبش بود و از آن دفاع کرد.",داستان کوتاه
مولای ما عباس علیه‌السلام,"بیش از ۲۰۰ کتاب در دوران معاصر درباره امام حسین (ع) و قیام عاشورا نگاشته شده است که یکی از آنها کتاب مکین الأساس فی اَحوال مولانا ابی الفضل العباس، اثرِ آیت‌الله محمد باقر بیرجندی ـ اعلی اللّه مقامه ـ است. این کتاب که نسخه‌های جداگانه آن موجود است ـ توسط مؤلّف به کبریت احمر اضافه شده و به عنوان جزء سوم آن شناخته شده است اما اکنون به صورت مستقل چاپ شده و در اختیار خوانندگان علاقه‌مند قرارگرفته است.
این اثر رساله‌ای پربار و کم‌حجم درباره زندگی حضرت عباس (ع) و فاضیل ایشان است.",کلیات اسلام
کودک باتلاق,"فرگوس به دنبال ذغال سنگ آمده اما در میان باتلاق، او جسد دختری را پیدا می‌کند. هیچ کس نمی‌داند او قربانی کدام جنگ است.. حالا فرگوس مانده و جسد چند هزارساله‌ای که هر شب به خوابش می‌آید و تکه‌هایی از راز مرگش را برملا می‌کند. کودک باتلاق داستانی حیرت‌انگیز است. داستان آنان که به نام صلح قربانی می‌شوند و ماجرای قدرت بی‌نهایت روح انسان را روایت میکند.
«کودک باتلاق» نوشته شیوان داود(۲۰۰۷-۱۹۶۰) نویسنده بریتانیایی است. او برای نوشتن «کودک باتلاق» جوایز متعددی را دریافت کرد.
در سال ۱۹۸۱ میلادی، بسیاری از اعضای ارتش موقت آزادیخواه ایرلند و ارتش ملی آزادی‌بخش ایرلند که در زندان لانگ کش، یا همان هزارتوی اچ ام پی زندانی بودند؛ دست به اعتصاب غذا زدند تا مقامات انگلیسی را وادار کنند با آنان به عنوان زندانیان سیاسی و بر مبنای شرایط خاص رفتار شود. در تابستان سال ۱۹۸۱، به دلیل مداخله‌ی کشیش زندان، پدر فال، خانواده‌ی بعضی از زندانیان اجازه یافتند پسران خود را که روی تخت‌های بیمارستان بیهوش بودند، با خود ببرند و جان آنها را نجات بدهند. برخی از خانواده‌ها حاضر به مداخله نشدند. این اعتصاب در نهایت در اکتبر ۱۹۸۱ به پایان رسید و در نتیجه‌ی آن برخی از تقاضاهای اعتصاب‌کنندگان برآورده شد.
«نور درخشان صبحگاهی، زمین باتلاقی را روشن کرده بود، قطره‌های شبنم مثل میلیون‌ها الماس می‌درخشیدند. جمعیت زیادی از ساکنان محلی خود را رسانده بودند... کنار یکدیگر دایره‌وار دور سر تیره‌ی یک انسان و دسته‌ای موی کوتاه که از میان گِل قهوه‌ای روشن بیرون زده بود، ایستاده بودند. بخشی از گردن و شانه‌ها هم دیده می‌شد. مشخص بود که بار دیگر یکی از مردمان باتلاق را می‌دیدیم.»",داستان کودک و نوجوانان
معلم‌های نادان,"محمدرضا تاجیک در کتاب گویای «معلم‌های نادان؛ رؤیت‌پذیری و آگاه‌سازی امر تروماتیک» آموزه‌های اخلاقی و اجتماعی را با روایتی نمایشی بیان می‌کند.
معلم‌های این کتاب شخصیتی کمیک دارند اما نقشی تراژیک را ایفا می‌کنند. آن‌ها تصاویری خنده‌دار و درعین حال غمگین از صحنه زندگی آدم‌هایی هستند که در شهر زندگی می‌کنند. شخصیت‌ها در بستر شیوهٔ خاصِ زیستن، احساس‌کردن و اندیشه‌کردنشان خلق می‌شوند و اگرچه سیال، لغزنده، غیرقابل اعتماد با هویت‌های تخیلی نیستند، اما وجودشان دربرگیرندهٔ افکار، اعمال، گفتار واقعی و غیرواقعی و رؤیاگونه و کابوس‌واری است که گاهی درصدد گسستن از همه چیز است.
محمدرضا تاجیک معلم‌های کتاب خود را افرادی معرفی می‌کند که با انجام کارهای ناپسند در جامعه عامل اشاعه بداخلاقی در اجتماع هستند. آنها معلم‌هایی هستند که نوعی بازی‌درمانی را به عنوان تکنیکی روان‌شناختی به نمایش می‌گذارند و همچون روان‌درمان‌گر عمل می‌کنند. مخاطب از طریق آنها درمی‌یابد که واقعیت‌های زندگی اجتماعی چه هستند و دلیل زندگی آن‌ها در این جامعه چیست.",جامعه‌شناسی
محمود و نگار,"«محمود و نگار»، مجموعه داستانی از عزیز نسین(۱۹۹۵-۱۹۱۵)، نویسنده و طنزپرداز ترکیه‌ای است.
در یکی از داستان‌های این مجموعه داستان کوتاه طنز به نام «پارله وو فرانسوی» می‌خوانیم:
«کمی جلوتر از من زنی خرامان خرامان می‌رفت، انگار رودخانه‌ای جاری. همیشه امکان دارد زنی جلوتر از آدم راه برود. اما وقتی چنین زنی باشد، آن‌وقت است که آدم می‌فهمد چیزی که کمی جلوتر راه می‌رود زن است. حاضرم شرط ببندم این زن فرانسوی است؛ از شال روی سرش تا نوک کفش‌هایش بوی پاریس می‌دهد...
نگفته بودم این زن فرانسوی است؟ چه خوب فهمیده بودم... رفت به طرف پلیس راهنمایی. حرف‌هایش را می‌شنوم.
 «اسکوزه مووا موسیو ل آژان... پارله وو فرانسه؟»
پلیس گیج شده بود:
 «ها!؟ چی گفتین؟»
 «پارله وو فرانسه؟»
پلیس راهنمایی می‌خواست کاری بکند، حرفی بزند، اما چون کاری از دستش بر نمی‌آمد، بی‌آن‌که بداند چه کار بایست بکند، با دستپاچگی سر و دستش را تکان می‌داد. می‌خواست هر جور شده به زن جوان فرانسوی کمک کند.
وضعیت را ببین تو را به خدا... هی می‌گوییم «توریست، توریست»، وقتی هم توریست با پای خودش می‌آید، زبانش را نمی‌دانیم و نمی‌فهمیم چه می‌خواهد، گرفتاری‌اش چیست. مأمور پلیس که دید چاره دیگری ندارد، عابرانی را که از آن‌جا می‌گذشتند، صدا زد و گفت:
 «آهای همشهری‌ها! کسی از شما فرانسوی بلده؟»
کسی اهمیت نداد. فقط پیرمردی گفت:
 «واللا، اگه بلد بودم، اشکالی نداشت، حتما کمکت می‌کردم، اما بلد نیستم...»
بعد اضافه کرد:
 «بچه که بودیم دونه مووا` و این‌جور چیزها رو یاد گرفته بودیم، اما چه فایده...»
پلیس راهنمایی می‌خواست هر جور شده به زن فرانسوی کمک کند. با دستش به زن اشاره کرد که بیا این‌جا. پلیس و زن فرانسوی به پیاده‌رو روبرو رفتند. سه تا محصل دبیرستانی از آن‌جا می‌گذشتند، پانزده ـ شانزده ساله بودند... پلیس بازوی یکی از محصل‌ها را گرفت و پرسید:
«پسرم، پارله وو فرانسوی؟»
پسر محصل اولش هاج و واج ماند، بعد طوری به دوستانش نگاه کرد انگار از آن‌ها کمک می‌خواهد. حرف‌های نیمه‌ترکی و نیمه‌فرانسوی مأمور پلیس بچه‌ها را گیج کرده بود.»",داستان کوتاه
أسالیب التبلیغ عند الانبیاء (ع) دراسة قرآنیة,«أسالیب التبلیغ عند الانبیاء (ع) دراسة قرآنیة» به قلم سیدمنتظر موسوی (-۱۳۵۸) اثری به زبان عربی است که به موضوع تبلیغ اسلام می‌پردازد.,کلیات اسلام
گدا,"غلامحسین ساعدی(۱۳۶۴- ۱۳۱۴)، نویسنده و نمایشنامه‌نویس است.
ساعدی در نوجوانی به سازمان جوانان فرقه‌ دموکرات آذربایجان پیوست و در ۱۷سالگی مسئولیت انتشار روزنامه‌های فریاد، صعود و جوانان آذربایجان را به عهده گرفت. تابستان ۱۳۳۲ در سن ۱۸سالگی به اتهام همکاری با فرقه مدتی زندانی شد. این دستگیری‌ها تا مدت اقامتش در ایران چند بار دیگر هم تکرار شد.
در ۲۰سالگی رشته‌ پزشکی را در دانشگاه تبریز آغاز کرد و به دلیل محتوای مقاله‌ها و داستان‌هایش، به رغم داشتن مدرک پزشکی به عنوان سرباز صفر دوران خدمت را گذراند. از همین دوران داستان‌های او در مجله سخن به چاپ رسید.
رشته‌ روانپزشکی را در دانشگاه تهران به پایان رساند و سپس در بیمارستان روانیِ روزبه مشغول به کار شد و مطبی در جنوب شهر تاسیس کرد که همیشه درِ آن به روی مردمان تنگدست گشوده بود. تجربه‌های این دوران به شناخت عمیق‌تر او از انسان و پیچ و خم‌های روح و روان کمک کرد.
ساعدی نام مستعار «گوهرمراد» را برای خود برگزید و در توضیح این انتخاب گفته بود که در پشت خانه‌ مسکونی‌شان در تبریز گورستانی متروک بود و او گاه ساعت‌ها در این گورستان قدم می‌زده و در یکی از دفعات چشمش به گور دختری به نام «گوهر ـ مراد» می‌افتد که بسیار جوان از دنیا رفته بوده، همانجا تصمیم می‌گیرد تا از نام او به عنوان نام مستعار خودش استفاده کند.
«گدا» یکی از شش داستان کوتاهی است که در کتاب «واهمه‌های بی‌نام و نشان» در ۱۳۴۶ به چاپ رسید و منتشر شد.
ساعدی در این داستان کوتاه از زبان پیرزنِ دوره‌گرد و کثیفی که با گرداندن یک شمایل در کوچه و خیابان و روضه‌خوانی [برای مولای متقیان] به گدایی می‌پردازد، سرگذشتِ پیرزنِ گدایی را روایت می‌کند ‌که در ابتدای داستان به خیال خریدن تکه خاکی برای روزگار پس از مرگش است؛ مرگی که مدعی‌ِ آگاه شدن به فرا رسیدن آن است.
بچه‌ها و عروس و دامادهایش در کمال سنگدلی و کج‌فهمیِ احوالات پیرزن، او را از خانه‌‌های خود می‌رانند. برای پیرزن تصویر دامادِ خشن و عصبانی‌اش «جوادآقا» که مهربان‌ترین [احتمالا] فرزندش را تصاحب کرده‌، نمادی از ترس و وحشت است. نمادی که به تدریج تا پایان متن پررنگ‌تر می‌شود و همراه او تا به آن خانه‌ بزرگ که وسط هشتی‌اش حوضی قرار دارد، کشیده می‌شود. حوضی که به قدر دریا آب در آن جای می‌گیرد و اطراف آن زن‌های بزک کرده و لاغری نشسته‌اند که مدام می‌خندند و چیزی را می‌جوند که تمامی ندارد.
روایت داستان به شکل مونولوگ طولانی پیرزن با خودش است. مخاطب پیر زن مشخص نیست و همچنین الزام قصه گفتن او برای این مخاطبِ نامرئی بر ما نامعلوم است. اما داستان چنان پرکشش و شیوا روایت می‌شود که خواننده مسلم می‌داند مخاطبِ پیرزن است.
نمایشنامه‌های او سال‌هاست در شمار بهترین نمایشنامه‌های زبان فارسی است.
پس از ۱۳۵۷ ساعدی ایران را ترک کرد و در فرانسه اقامت گزید و نمایشنامه‌ «اتللو در سرزمین عجایب» را در آنجا نوشت.

زمان تقریبی مطالعه: ۲۲ دقیقه",داستان کوتاه
از چهارده سالگی می‌ترسم,"«از چهارده‌سالگی می‌ترسم» سومین مجموعه داستان حسن محمودی است که ۸ داستان دارد.
قول و قرار، ناخن‌ها و آواز، ناخن‌ها و دود، سی‌در، حکایت ماریا و مرد غریبه، از چهارده‌سالگی می‌ترسم، دیشب توی باران گم شدیم و پله‌هایی که بالا نرفته‌ام نام داستان‌های این مجموعه‌اند.
داستان «از چهارده سالگی می ترسم» و «قول و قرار» از داستان‌های دیگر مجموعه بلندترند و «از چهارده سالگی می‌ترسم» بهترین داستان این مجموعه دانسته شده که داستان دختری را روایت می‌کند که در چهارده سالگی برای دفاع از خود مجبور به قتل شده است. به جز دو داستان بلند این مجموعه و داستان «پله‌هایی که بالا نرفته ایم» باقی داستان‌ها پی‌رنگی فراواقعی دارند.
بخشی از داستان «قول و قرار» را می‌خوانید: 
«دوباره خواب انیس را می‌بینم. دست در دست او، سلانه سلانه از گُنبد کاهگلی خانهٔ همسایه بالا می‌روم. کفترهای پدرش بالای سرمان در پروازند. گرمای خورشید بر سروروی‌مان می‌ریزد. پاییز است. دانه‌های درشتِ درخت انار همسایه وسوسه‌ام می‌کند. نیمهٔ راه پای انیس سر می‌خورد. جیغ می‌زند. دستم را دراز می‌کنم تا بگیرمش. خنده‌کنان دستم را می‌گیرد. پایم لیز می‌خورد. غلت می‌خوریم در رختخوابی که مادرم شب‌های تابستان و اول پاییز برای پدر روی پشت‌بام می‌اندازد. پدر از بس شب‌ها توی خواب مادرش را صدا می‌زند، پیش ما در اتاق نمی‌خوابد. انیس از این‌که کسی ما را ببیند ترسی ندارد. در گودی بین دو گنبد، چشم‌مان در چشم هم گره می‌خورد.»
از حسن محمودی تا کنون چهار مجموعه داستان و یک رمان منتشر شده است که از میان آنها می‌توان به مجموعه داستان «باد زن‌ها را می برد» و رمان «روضه نوح» اشاره کرد.",داستان کوتاه
در برابر استبداد: بیست درس قرن بیستم,"«در برابر استبداد» کتابی نوشته تیموتی اسنایدر، مورخ و پژوهشگر متخصص نازیسم و کمونیسم است.
ماجرای این کتاب از یک پستِ فیس‌بوک شروع شد؛ پست فیس‌بوکیِ تیموتی اسنایدر، مورّخِ بنام در حوزهٔ تاریخِ حکومت‌های جبّارِ نازی و شوروی، که این‌بار نه به حاکمی اروپایی یا شرقی که به انتخابِ رئیس‌جمهوری جدید در قلب دنیای غرب واکنش نشان می‌داد.
انتخاب دونالد ترامپ به ریاست‌جمهوریِ امریکا، تیموتی اسنایدر را به واکنش واداشت تا در فیس‌بوک، همان بستری که به انتخاب ترامپ کمک کرده بود، به او بتازد و سرنوشتی را هشدار دهد که امریکایی‌ها مدت‌ها بود خیال می‌کردند هرگز بر سرشان نخواهد آمد.
تیموتی اسنایدر در این پست فیس‌بوک، که بعدا بسط یافت و شد همین کتابی که در دست دارید، به هم‌وطنان امریکایی‌اش هشدار می‌دهد که «آمریکایی‌های امروز هیچ باهوش‌تر و خردمندتر از اروپاییانی نیستند که در قرن بیستم شاهدِ غلتیدن دموکراسی‌هایشان در دام فاشیسم، نازیسم یا کمونیسم بودند. مزیت ما در این است که شاید بتوانیم از تجربهٔ آنان درس‌هایی بگیریم و حالا وقت خوبی برای این کار است.»
پستِ فیس‌بوکیِ اسنایدر بیش از ۱۸ هزار بار به اشتراک گذاشته شد، و به‌سرعت در همه‌جای فیس‌بوک و اینترنت و رسانه‌های جهان پخش شد. چنین بود که اسنایدر به فکر افتاد بیست درسی را که برشمرده بود، با توضیحات بیشتر و مثال‌هایی تاریخی از حکومت نازی و شورویِ سابق، در کتابی کوچک گرد آورَد.
 اسنایدر در این کتاب، دانش جامع و گسترده‌اش از تاریخِ جهان و به‌ویژه تاریخِ استبداد را به کار می‌گیرد تا از تحولات قرن بیستم ۲۰ درس تنظیم کند. این اثر «بیست درس از قرن بیستم» نام گرفت و خیلی زود به جمع کتاب‌های میلیون‌نسخه‌ایِ جهان راه پیدا کرد.
اسنایدر که پیش از این با کتاب «سرزمین خون» خودش را در جایگاه یکی از برترین مورخانِ معاصر جهان نشانده بود، در این کتابِ کم حجم حاصلِ سال‌ها مطالعه در تاریخِ تحوّلات سیاسیِ جهان را، به شیوه‌ای موجز و مؤثر، در اختیار خواننده می‌گذارد. 
خواننده در این کتاب می‌آموزد که  اطاعت از حاکمانِ جبّار خیلی اوقات اجباری و ناگزیر نبوده است و خیلی‌ها پیش از آن‌که کسی از آن‌ها اطاعت بخواهد، زانو می‌زنند و فرمان‌برداری‌شان را پیشکشِ حاکم می‌کنند. یا این‌که نداشتن زندگیِ خصوصی و استقلال فکر و عمل بستری است برای سوء استفادهٔ استبداد و در میانه جست‌وجوی حقیقت، نه کاری تجمّلی یا پُز روشنفکری، که از ضرورت‌های حیاتیِ زندگی در عصرِ اینترنت و شبکه‌های اجتماعی است.",جامعه‌شناسی
ولایت فقیه جلد اول؛ دین و سیاست,"مجموعه «ولایت فقیه» نوشته محمود زارعی، با تکیه بر آثار مجتهدانی چون حضرت آیت‌الله خامنه‌ای، امام خمینی، مکارم شیرازی، جوادی آملی، مصباح یزدی، محمدتقی جعفری مجموعه ای از مباحث فقهی و دینی همچون مبانی، پیشینه و ادله‌ی اثبات مباحث به هم پیوسته‌ی «ولایت الهیه»، «حکومت اسلامی» و «ولایت فقیه» در اقوال فقهای شیعه را مطرح نموده است. 
جلد اول این مجموعه به موضوعات زیر پرداخته است:
 همچون دلایل لزوم تشکیل حکومت اسلامی از منظر عقل و قرآن و روایات، مفهوم سیاست، سیره پیامبران و ماهیت حکومتی قوانین اسلامی می‌پردازد و برخی از عناوین فصول این کتاب عبارتند از: انسان در اسلام، ضرورت تشکیل حکومت از منظر عقل و روایات، مفهوم سیاست در اسلام و غرب، ماهیت حکومتی قوانین اسلامی و... .",کلیات اسلام
خانه,کتاب صوتی «خانه» نوشته تونی موریسون برنده‌ی جایزه نوبل ادبیات، روایتی از سربازی است که تازه از جنگ کره و آمریکا در دهه پنجاه میلادی به خانه برگشته‌است، این سرباز هرچند مجروح نشده اما زخمی کهنه در روح او از کودکی و دوران جنگ باقی‌مانده‌است. موریسون رمان «خانه» را در روزهایی نوشته‌است که در غم از دست دادن پسرش سوگوار بود وی در این باره گفته است: «روزهایی بود که فکر می‌کردم دیگر نمی‌توانم بنویسم، آدم‌ها تسلی‌ام می‌دادند، اما تسلی کمکی به من نمی‌کرد. من چیزهایی را در زندگی از دست داده‌بودم و تنها باقی مانده‌ی دنیا برایم نوشتن بود که به این داستان ختم شد و نجاتم داد.»,رمان
غروب‌ پروانه,"«غروب پروانه (ئیواره‌ی پروانه)» نام رمانی اثر نویسنده اهل سلیمانیه عراق، بختیارعلی ا‌ست. غروب پروانه دومین رمان این نویسنده است که سال ۱۹۹۸ در استکهلم سوئد به چاپ رسید.
نام این اثربه غروب روزی اشاره دارد که دو شخصیت اصلی داستان، یعنی پروانه و دوستش میدیا به‌دست برادران خود در میان جمع بزرگی از مردم مذهبی اعدام می‌شوند. مذهبیان گردآمده در این پندارند که با گناهکاران مبارزه می‌کنند. بعدها، این غروب در بین کردها، نمادی برای زمستان، شکست و جهانی بسته و محاصره ‌شده می‌شود.
شیرکو بیکس، ‌شاعر کرد درباره‌ی این کتاب می نویسد:‌ «غروب پروانه لبریز است از فضاهای جادویی ناب و زبان شاعرانه بسیار بکر که نقطه عطفی است در ادبیات کرد. در این رمان،‌ عشقستان نشانگر دنیای رویایی و سرشار از اندیشه والای انسانی خاص است که بختیار علی این را به بهترین شکل ممکن به تصویر کشیده‌است.",رمان
شرح زیارت عاشورا,"«زیارت عاشورا» مهم‌ترین متن در بین متون مشابه خود در زیارت ساحت مقدس سید الشهداء صلوات الله علیه است. متون زیارتی نواحی مقدس معصومین هم معرفت آموزند هم ادب آموز؛ هم مربی هستند و معلّم؛ لذا فهم آنان در بهره‌مندی از زیارت آن احباء الهی نقش جدّی و به سزایی دارند.
مبادرت علماء برای شرح متون ادعیه و زیارات به همین دلیل بوده است و از جامع ترین آنان در شرح زیارت عاشورا و پر بهره ترین آنان برای بهره مندی همگان از آن، شرح حاضر است که توسط عالم ربانیّ و فقهی، بزرگوار مرحوم آیة الله حاج سید احمد میرخانی به رشته تحریر در آمده است.",کلیات اسلام
گنجشک‌ها نقطه گنجشک سر خط,کتاب شامل ۱۵ داستان کوتاه است. داستان اول مربوط به دختر نوجوانی است که عاشق گنجشک‌ها است و همه فکرش را مشغول کرده. پدر و مادر دختر خیلی شاکی هستند تا که روزی پدر درخت حیاط را قطع می‌کند و همه گنجشک‌ها از خانه می روند و دخترک افسرده و ناراحت می‌شود.داستان بعدی راجع به پیرمردی است که کنار دریا زندگی می کند و همسر و دخترش را از دست داده. آب دریا هی به خانه اش نزدیک تر می شود و او حاضر نیست که آنجا را ترک کند و به خانه دختردیگرش برود ....,داستان کوتاه
برگرد دکتر کلیگری,"دانلد بارتلمی (۱۹۳۱ - ۱۹۸۹)، نویسنده پسانوگرای امریکایی است. 
بارتلمی را عموماً پدرِ داستان‌های پسانوگرا می‌دانند. او در ژانر علمی‌ - تخیلی و خیال‌پردازی هم فعالیت داشته است. بارتلمی هرگز نویسنده علمی - تخیلی و خیال‌پردازی نبود، اما آثاری جریان‌ساز خلق کرد که از  پیشروترین آثار موج‌نوی علمی‌ - تخیلی محسوب می‌شود.
نام دکتر کلیگری که برای این کتاب انتخاب شده، ناظر به یکی از فیلم‌های سینمای صامت آلمان با نام «اتاقک دکتر کلیگری» است که پس از پایان جنگ جهانی اول ساخته شد و فیلمی ترس آور و وحشت زا بود. 
این فیلم اکسپرسیونیستی بین علاقه‌مندان به تاریخ سینما شناخته شده و درباره مجتمع مرموز  یک روانپزشک به نام دکتر کلیگری است که در پایان روایت مشخص می‌شود راوی داستان، یک دیوانه بوده و تمام داستان هم بیان توهم‌ها، نشانه‌های بالینی و آسیب شناختی بیماری اوست که قرار بوده توسط دکتر کلیگری درمان شود.
داستان های کتاب «برگرد دکتر کلیگری» را می توان با توجه به فیلم مذکور بررسی کرده و مورد نقد قرار داد.
 بارتلمی را به عنوان یکی از بهترین نویسندگان داستان کوتاه در جهان می شناسند و نسخه برداری‌های متعدد خوب و بد از سبک نوشتاری او به حدی است که باعث شده خود و آثارش بین این نسخه‌برداری‌ها گم شوند.
 شاید پرکشش‌ترین ویژگی قلم این نویسنده، افزودن بر آن چه جرج ساندرز آن را چیره دستی ویرانگر زبان بارتلمی خوانده و استعدادش در  پرادخت کمدی باشد. 
«برگرد دکتر کلگیری» ۱۴ داستان کوتاه از بارتلمی را در بر می‌گیرد که عناوین‌شان به ترتیب عبارت است از: «فلونس گرین ۸۱ ساله است»، «نوازنده پیانو»، «مرد پنهان شده»، «به من می‌گویی؟»، «چون من پسری هستم که تنها دل خوشی اش دوست داشتن توست»، «پخش بزرگ رادیویی ۱۹۳۸»، «مجلس رقص اپرای وینی»، «من و دوشیزه مندیبل»، «مری، مری، محکم بگیر»، «بالا، بالاتر در آسمان»، «حاشیه ها»، «بزرگ ترین پیروزی ژوکر»، «به سوی لندن و رم» و «باران طلا».
در قسمتی از داستان «مری، مری، محکم بگیر»  می‌خوانیم:
«خیلی خوب، حالا حرکت کنید، باید از اینجا بروید، نمی توانید اینجا تظاهرات کنید!» می گفت هیچ وقت جلوی کلیسا تظاهرات نشده است و بدون مجوز نمی‌شود جلوی کلیسا تظاهرات کرد، پیاده رو مال ماست و به پلیس خبر می‌دهیم. هنری مکی، ادوارد اشر و هوارد اتل پیش تر به خاطر اندکی دوراندیشی از پلیس مجوز گرفته بودند و ما با نشان دادن برگه‌ای که از کلانتری گرفته بودیم، این موضوع را ثابت کردیم. خادم با دیدن برگه به شدت برافروخته شدن و به درون کلیسا دوید تا به مقام بالادستی خود گزارش بدهد».",داستان کوتاه
ملائکه,"«ملائکه» یکی از کتاب‌های مجموعه «از نگاه المیزان» مدرسه دانشجویی قرآن و عترت دانشگاه تهران است. این مجموعه سعی دارد با فراهم آوردن پژوهش‌های گسترده و جامعی درباره مبانی و روش‌های تدبر در قرآن در راستای تولید و تبیین علم مبتنی بر قرآن و البته سیره و روایات اهل‌بیت عصمت و طهارت علیهم‌السلام گام بردارد.
برای تدوین این آثار، ابتدا موضوعات متعدد و کلیدی از تفاسیر احصاء گردیده و سپس مطالب در چهار حوزه قرآن و امام، هستی، انسان و جامعه دسته‌بندی شده است.
در این مجموعه، موضوعات مورد بررسی در کتاب‌های مختلف از منظر تفسیر المیزان مطرح شده و به صورت یکپارچه ارائه می‌گردد. این کتاب‌ها که مسایل مختلف دینی را از نگاه تفسیر المیزان مطرح می‌کنند، نقش محوری در سیرهای مطالعاتی ویژه دانشجویان و طلاب دارند.",کلیات اسلام
آپارتمان روباز,"«آپارتمان روباز» رمانی  به قلم علی  مؤذنی (۱۳۳۷)  نویسنده و فیلم‌ساز معاصر است. مؤذنی کارشناس ادبیات نمایشی است که در زمینه داستان کوتاه، رمان، نمایشنامه و فیلمنامه فعالیت دارد. او یکی از فعالین حوزه ادبیات دفاع مقدس نیز محسوب می‌شود و رویکردی خاص در این زمینه دارد.
داستان کتاب که درونمایه‌ای عاشقانه دارد از یک مراسم ختم آغاز می‌شود. مجلس ختم مادر  و دیدن پیام تسلیتی در روزنامه. پیامی از طرف دختری که  قهرمان داستان زمانی با وی رابطه عاطفی داشت...: 
وقتی توی روزنامه اسم بنفشهٔ جمالی را پای پیام تسلیتی با این مضمون دیدم که درگذشت مادر عزیزت را تسلیت می‌گویم، شوکه شدم. چنین معرفتی را از او سراغ نداشتم. دیدن اسمش مرا از فکر مرگ مادر غافل کرد. رفتم توی اتاق طبقهٔ سوم خانهٔ پدری که به خصوص دوران دانشجویی‌ام را در آن گذراندم و غرقِ خاطراتی شدم که با بنفشه...
خاله تاب نیاورد و آمد به‌اعتراض که مهمان‌ها می‌آیند و همه هم سراغ تو را می‌گیرند...
تسلیت بنفشه را نشانش دادم. خواند و سر تکان داد که عجب، و روزنامه را انداخت روی تخت و گفت: «خب که چی؟ توی این هیروویر؟ پاشو بیا پایین هزار تا کار داریم!»
و چون دید دوباره روزنامه را برداشتم و به آن خیره شدم، دست‌هاش را در آستانهٔ در زد به کمر و بِرّوبِر نگاهم کرد! 
داستان آپارتمان روباز، روایت مؤذنی از عشق است که مخصوص او است و در این رابطه می‌گوید: « به نظرم لازم است که هر نویسنده‌ای روایت یا روایت‌های گوناگونی از عشق بنویسد و به مجموعه تجربیات انسانی اضافه‌کند چون هرکسی در  عاشقی سبک و سیاق خودش را دارد و صرف‌نظر از بعضی مشترکات و مشابهت‌ها، عشق روایت متفاوتی از خودش در وجود هر انسانی به‌جا می‌گذارد.",رمان
ملاقات‌هایی در بهشت,یکی از وظایف مسلمین در زمان غیبت امام زمان (عج) گسترش نام و یاد آن حضرت است. براین اساس ابزارهای فرهنگی که کتاب یکی از آنها است، سهم عمده‌ای در راستای تحقق‌بخشیدن به این هدف دارند. این کتاب که به سوالاتی درباره مهدی موعود و ظهور آن حضرت پاسخ می‌دهد. برگرفته از کتاب مرجع و گرانقدر بحارالانوار، (مهدی موعود، ترجمه جلد سیزدهم بحارالانوار) اثر علامه عظیم الشأن، مرحوم ملأ محمدباقرمجلسی رضوان الله علیه است. دلایل ناشناس بودن امام، دیدار امام، علت غیبت امام و کسانی که حضرت را ملاقات کرده‌اند از مباحث این کتاب‌اند.,کلیات اسلام
مجسمه ماروسی,"«مجسمه‌ی ماروسی» نوشته هنری میلر، نویسنده آمریکایی (۱۹۸۰-۱۸۹۱) است. این کتاب به نوعی، روایت سفر و زندگی میلر در یونان در بازه ۱۹۳۹-۱۹۴۰ است و از بهترین آثار او به شمار می‌رود.
در بخشی از کتاب می‌خوانیم:
اگر به خاطر دختری به نام بتی رایان نبود هرگز به یونان نمی‌رفتم. در پاریس او با من در یک خانه زندگی می‌کرد. یک شب در حالی که لیوانی نوشیدنی پیش رویمان بود، از تجربه‌های سفرش به دور دنیا برایم گفت. من همیشه با دقت به او گوش می‌دادم، نه تنها از آن رو که تجربه‌های غریبی داشت، بلکه هرگاه از سیاحت‌هایش حرف می‌زد انگار که آنها را نقاشی می‌کرد. هر چه او تعریف می‌کرد، مثل پرده‌هایی نقاشی که به دست استادی پرداخت شده باشد، در سرم می‌ماند. گفت و گوی آن شب چیز دیگری بود: صحبت را از چین شروع کردیم و از زبان چینی که تازه داشت یاد می‌گرفت. 
به زودی به افریقای شمالی رسیدیم، به صحرا، به میان مردمی که پیش از آن چیزی درباره‌شان نشنیده بودم. و آنگاه یک دفعه او به عالم خود رفت، در کنار رودخانه‌ای راه می‌رفت، و نور شدیدی بود و من تا جایی که در آفتاب کورکننده توان داشتم درپی او می‌رفتم. اما او ناپدید شد و من خود را در سرزمینی بیگانه سرگردان دیدم، زبانی را می‌شنیدم که پیش از آن هیچ نشنیده بودم. این دختر، نه از این قصه‌گوها بود، هنرمندی دیگر بود، چندان که تاکنون هیچ کس حال و هوای مکانی را آن‌گونه برایم شرح نداده است که او یونان را شرح داد. مدت‌ها بعد دریافتم جایی که او سر به بیراهه گذاشته بود و من هم همراه او، نزدیک المپیا بود. اما این را زمانی فهمیدم که خود یونان را به چشم خویش دیدم، دنیایی از نور که هرگز به خواب ندیده بودم و هیچ امیدی به دیدنش نداشتم.",رمان
ما سه نفر هستیم,"«ما سه نفر هستیم» نام مجموعه داستانی از داود غفارزادگان (     -۱۳۳۸ )، نویسنده و برنده جایزه بیست سال ادبیات داستانی است.
در بخشی از کتاب می‌خوانیم:
«ما سه نفر بودیم؛ امیر و فیضی و دادا. و عجیب است که هیچ کاری نتوانستیم بکنیم. جلو چشم ما بردندش و ما برگشتیم به اتاق. ورق‌های بازیمان را جمع کردیم و گرفتیم خوابیدیم. تا صبح صدای نفس‌هامان را شنیدیم و حرفی نزدیم. هوایی که تنفس می‌کردیم سرد و گزنده بود و زیر پتوها بر سینه‌‌هامان سنگینی می‌کرد. تا فردا ظهر به صورت همدیگر نگاه نکردیم و ظهر، امیر بود که گفت ناهار چی بخوریم.
 ما جوابش را ندادیم و گذاشتیم فکر کند که به تنهایی باید این خفت را به دوش بکشد. هوا روشن شده بود و ما خوابمان نمی‌‌برد. بیرون، باد تنوره می‌‌کشید و پوفه‌‌های یخ‌زده برف را می‌‌کوبید به شیشه. بخاری نفتش تمام شده بود و ما می‌‌لرزیدیم. کسی از ما جرئت بلند شدن نداشت. همه خوار و خفیف بودیم و نمی‌خواستیم سرهامان را از زیر بالاپوش‌هامان در بیاوریم. ما ذلت خودمان را توی چشم‌های همدیگر می‌دیدیم و می‌‌دیدیم نفس‌هامان آلوده به ترس است».",داستان کوتاه
زن در پیاده‌رو راه می‌رود,"قاسم کشکولی(     - ۱۳۴۲)، نویسنده و کارشناس مالی بازنشسته بانک است.
«زن در پیاده‌رو راه می‌رود» از ۸ داستان تشکیل شده است: 
داستان اول (بازگشت)، با موضوع بازگشت و رجعت ارتباط دارد در حالی که آن شهر و خانه و عزیزان دیگر نیستند.
 داستان دوم (سرنوشت زنی که از دنده چپ من متولد شد)، داستان زنی است که انگار سرنوشت مشترک زنان هم‌نسلش را بیان می‌کند. 
داستان سوم (تقدیر آنها را آورده بود اینجا تا بمیرند)، داستان فردی است که با وجدان خویش به سبب مرگ یا قتل عشق قدیمی‌اش نرگس و دوستش فرهاد، در حال کلنجار رفتن است.
 داستان چهارم (صبر کن الله تی تی)، در رابطه با مردی است که به بیان فاجعه‌ای که بر او گذشته می‌پردازد و این‌کار را جلو ماه انجام می‌دهد.
 داستان پنجم (نشان خانوادگی)، یک داستان فانتزی- تمثیلی است از آدم‌هایی که خودشان راه را برای آنکه دزدی به خانه شان نفوذ کند، باز می‌کنند و وجهی نمادین در پس داستان ساده‌اش دارد. 
داستان ششم (افسانه بچه‌های زیتون)، نیز وجه فانتزی دارد و به بعد از زلزله رودبار و منجیل مرتبط است و داستان مردگانی است که از زیر خاک بیرون می‌آیند.
 اصل ماجرا در این داستان، قصه فردی است که دنبال گرفتن مجوز برای ساختن برج آزادی در روستایشان است و به دنبال این ماجرا سراغ فرماندار و سایر مقامات می‌رود و چقدر هم سریع کارش راه می‌افتد.
 داستان هفتم (عصیان یک بزاز لنگرودی)، داستان پیرمردی است که مثل هر روز رأس ساعتی خاص بلند می‌شود و کارهای تکراری هر روزه را انجام می‌دهد و یادی از درگذشتگان دور و اطرافش می‌کند؛ با روایتی کند و پر حوصله، همراه با جملاتی طولانی و کشدار.
 داستان آخر که نام کتاب از آن گرفته شده هم پروسه نوشتن داستان زنی است که در پیاده رو راه می‌رود و سر قراری با نویسنده کتاب آمده و ... .",داستان کوتاه
فرانکلین می‌بخشد,«فرانکلین می‌بخشد» از مجموعه «مهارت‌های زندگی» انتشارات فنی ایران و نوشته پولت بورژوا و براندا فرانک داستانی برای کودکان با موضوع بخشندگی و گذشت است.,داستان کودک و نوجوانان
راسته‌ی کنسروسازی,"«راسته‌ی کنسروسازی» اثر جان اشتاین‌بک (۱۹۰۲-۱۹۶۸)، نویسنده آمریکایی خالق رمان معروف «خوشه‌های خشم» است. این کتاب و دیگر آثار اشتاین‌بک زندگی مردم عادی را در آمریکا به ما می‌نمایاند. واقعیت‌هایی که شاید کمتر در رسانه‌ها شاهد آن بوده‌ایم. 
راسته کنسرو سازی جزء بهترین و دلنشین‌ترین آثار اشتاین‌بک است و همچون سایر آثار او‌ در دنیایی مرکب از واقعیت و خیال‌،‌ با آمیخته‌ای از طنز و نقدهای تند اجتماعی‌، زندگی محرومان و دردمندان جامعه را به تصویر کشیده است. شخصیت‌های این داستان انسان‌هایی هستند که با مسائل فلاکت‌بار اقتصادی دست به گریبانند اما پی شادمانی‌های کوچک می‌گردند تا شاید مرهمی باشد بر زخم‌های التیام‌ناپذیرشان. در این اثر بر مضامینی چون رفاقت، قناعت، اخلاق، پرهیز از نگاه سطحی به انسان‌ها و حس نوستالژی تاکید شده‌است.حوادث رمان «راسته کنسروسازی» در خیابانی روی می‌دهد که حاشیه‌هایش پر است از ماهی هایی که قرار است به کنسرو تبدیل شوند. این اثر در سال ۱۹۴۵ میلادی برای نخستین بار منتشر شد و حدود ۴۰ سال بعد فیلمی سینمایی با اقتباس از آن ساخته شد.
داستان در خلال جنگ جهانی دوم روی می‌دهد و نویسنده زندگی بومی ساکنان آن منطقه را روایت می‌کند:
یک روز صبح آقای کاریاگای مسن از خانه روی تپه‌اش به سمت خیابان آلواردو پیش می‌آمد. همین که داشت از پل کوتاه رد می‌شد توجهش به پسرکی جلب شد که در مسیل با سگی کلنجار می‌رفت. پسر جگر سیاهی دستش بود و سگ چندیارد روده را می‌کشید که به شکنبه‌ای منتهی می‌شد. آقای کاریاگای مکثی کرد و با پسرک حرف زد""صبح بخیر.""
آن روزها بچه‌ها مودب بودند. پسرک جواب داد""صبح بخیر آقا.""
آقای کاریاگا لبخندی زد و گفت""می خواهی با این جگر چی کار کنی؟""
""می خواهم طعمه درست کنم و باهاش ماهی خالدار بگیرم.""
آقای کاریاگاه لبخندی زد و گفت""سگ چی، آن هم می‌خواهد ماهی بگیرد؟""
پسرک گفت""سگ خودش آن را پیدا کرده، ما توی مسیر پیدایش کردیم.""
آقای کاریاگا لبخندی زد و راه افتاد و آن گاه ذهنش شروع به کار کرد. آن جگر یک گاو نیست، چون خیلی کوچک است. جگر گوساله هم نیست. خیلی قرمز است. جگر گوسفند هم نیست. آن گاه ذهنش روشن شد. سرگذر آقای ری یان را دید و پرسید""شب گذشته کسی در مونتری مرده است؟",رمان
راه‌های برگشتن به خانه,"«راه‌های برگشتن به خانه» نوشته آله‌خاندرو سامبرا ( -۱۹۷۵ )، نویسنده و شاعر شیلیایی است. 
 سامبرا در آثارش به نسل‌های بعد از دیکتاتوری پینوشه می‌پردازد.
انسان‌هایی که از درک واقعیت گریزانند و در نبود زیر ساخت‌های فرهنگی دچار برهان هویت شده‌اند و به‌طور مرتب به نوستالژی‌های گذشته چنگ می‌زنند. 
«راه های برگشتن به خانه» سومین و آخرین رمان سامبرا است که خصوصیات آثار پیشین او را نیز دارد. 
 بخش اول رمان با زلزله‌ای آغاز می‌شود که باعث شده مردم، شب را در خیابان چادر بزنند. در این بین پسر ۹ ساله بی‌نامی که گم شده، با دختری به نام کلودیا آشنا می‌شود. قسمت دوم رمان از زبان پسر روایت می‌شود. پسر در مورد پدرش می‌گوید «مطمئن نیست که مخالف رژیم پینوشه است یا نه». 
این نوع نگرش در تمام رمان وجود دارد؛ گویی این پسر تنها فردی است که هنوز درگیر چنگ زدن به نوستالژی‌های چسبناک گذشته نشده است. 
در «راه های برگشتن به خانه»، راوی به‌طور مرتب بین نویسنده و شخصیت‌ها و گذشته و حال تغییر می‌کند. 
فرم و زبان شاعرانه سامبرا، که بسیاری از منتقدان او را مهمترین نویسنده شیلیایی بعد از روبرتو بولانیو می‌دانند، به همراه نگاه تند و انتقادی او، که مختص ادبیات امریکای لاتین است، در بستری از یک داستان عاشقانه جذابیت فوق‌العاده‌ای به رمان داده است.",رمان
آتوسا,"«آتوسا» رمانی تاریخی از هلن افشار(   -۱۳۵۵)، نویسنده ایرانی پیرامون زندگی و روزگار آتوسا، دختر کورش بزرگ، بنیادگذار پادشاهی هخامنشیان.

نویسنده می‌کوشد در قالب داستان، زندگی این شاهزاده ایرانی و روزگار هخامنشیان را به تصویر بکشد.

در بخشی از کتاب می‌خوانیم:

«کوشش کرده بود تا در پس پرده‌ی تالار چنان نهان گردد که واژه‌ای از سخنان انجمن بزرگان را از دست ندهد. او می‌دانست شکوه و شکیبایی، از ویژگی‌های برجسته‌ی یک بانوی جوان است. با این همه، کودک درونش به این سادگی‌ها رهایش نمی‌کرد. شب گذشته، پس از پایان جشن، پیک‌های ویژه پیام ناگواری از استان‌های خاوری آوردند.

سکاها چند بار پیاپی به شهرهای مرزی یورش برده و پس از کشتار و چپاول، خانه‌ها را به آتش کشیده بودند. آتوسا نوای آشنای ویدرنه را شنید که می‌گفت:

ـ در کرانه‌های باختری می‌دانیم با چه کسانی روبرو هستیم. مرزهایشان و فرماندارانشان آشکار است. پایتختی دارند که با پیروزی بر آن، شهرهای دیگر نیز سر به فرمانبرداری می‌برند. در خاور با گروه‌های چادرنشین روبرو هستیم که نه هنر و پیشه‌ای می‌دانند و نه تن به کشاورزی می‌‌دهند. هر زمان که نیازمند می‌شوند به مرزهای ما دست‌درازی کرده، مردم بی‌گناه را می‌کشند و دست‌رنجشان را می‌برند. پایتخت ندارند تا با گرفتن آن به این درگیری‌ها پایان دهیم. همسایگان خاوری، هم چون زخمی کهنه، نه ما را از بین می‌برند و نه آرام می‌نشیند. از زمانی که پدران ما به یاد دارند، با تورانیان جنگیده‌اند. امروز ما با آن‌ها می‌جنگیم و می‌پندارم، پسران ما هم باید با آن‌ها بجنگند.»",رمان
جنگ پتروس,"«جنگ پتروس» نوشته نویسنده زن یونانی، آلکی زی است که هم اکنون در ایران به چاپ پنجم رسیده است.  
آلکی زی جوانی‌‌اش را در آتن و در دوران جنگ جهانی دوم گذراند. او کتاب‌های زیادی برای کودکان و نوجوانان نوشت که به بسیاری از زبان‌های دنیا ترجمه شده‌اند.
کتاب «کنستانتین و کارتنک‌هایش» آلکی زی، برنده‌ی جایزه‌ی IBBY یونان و «ببر توی ویترین»، «جنگِ پتروس»، و «صدای پای اژدها» در سال ۱۹۸۰، برای چاپ و نشر به زبان انگلیسی در آمریکا، برنده‌ی جایزه‌ی میلدرد.ال.بچلر شد. از آثار دیگر او می توان به «چتر بنفش»، «نامزد آشیل» و «عمو پلاتو» اشاره کرد. 
داستان پتروس به زمان جنگ دوم جهانی بازمی‌گردد. پتروس پسری کوچک، مهربان و حساس است که با پدرو مادر، خواهر و پدربزرگش، زندگی شاد و آرامی دارد اما در جریان جنگ و تجاوز نازی‌ها به یونان ماجراهایی برای خانواده پیش می‌آید که زندگی عادی آنها را دگرگون می‌کند و پتروس کوچک را در مقام سرباز وطن قرار می‌دهد: 
«از طرف دایی آنجلس نامه نمی‌آمد. از پیروزی‌های گذشته خبری نبود. پدر پتروس پیش خود این تصور را داشت که جنگ در جبهه‌ها فروکش کرده. آنتیگون و ریتا مثل روزهای قبل برای سربازان جبهه جوراب می‌بافتند. حیاط خانه انباشته از کارتن‌های افسر انگلیسی بود. خانم لونتی کارتن‌های خالی را به حیاط پرت می‌کرد. دو شبانه‌روز بمباران بود. ساکنان خانه، برخلاف روزهای گذشته که ظرف‌های آشپزخانه را وارونه روی سرشان می‌گذاشتند و در حیاط خانه پناه می‌گرفتند، دیگر به حیاط نمی‌آمدند. فقط وقتی آژیر وضعیت سفید را اعلام می‌کرد، از خانه بیرون می‌آمدند و به پاره‌آجرها و خرده‌سنگ‌های پراکنده در پیاده‌رو خیره می‌شدند. از فاصله‌ای دور، آسمان بخش کاستلا در بندر پیرائیوس به رنگ قرمز روشن دیده می‌شد. به نظر می‌رسید تمام شهر در آتش می‌سوزد.»",رمان
راهیابی درجات بالاتر,"مارک ویکتور هانسن در کتاب صوتی «راهیابی درجات بالاتر» روی سخنش بیشتر با مدیران است. او در این کتاب به مدیران گوشزد می‌کند که سرعت و دقت در تصمیم‌گیری است که می‌‌تواند از آنها مدیران مقتدر و محبوب بسازد و موجب شود کارکنانشان به آنها ایمان داشته باشند و در جهت رسیدن به اهداف شرکت با جان و دل مشارکت کنند:
با اولویت قرار دادن و گرفتنِ تصمیمات دشوار، گروه مدیران احترام بسیاری به دست آورده و تمام افرادی که در نهایت باید آن تصمیم را در سطوح پایینی به اجرا در بیاورند، به آنان وفادار خواهند ماند. آنچه شما بدان نیاز دارید، سرعت در تصمیم‌گیری و اجراست که موجب نتیجه‌گیری سریع است و لازم است به یاد داشته باشید که افراد شما نمی‌توانند آن را به سرعت اجرا کنند، مگر اینکه شما به سرعت تصمیم بگیرید.
سرعت در تصمیم‌گیری سبب اجرای سریع و به نتیجه رسیدن سریع می‌شود. نتیجه‌گیری سریع برابر با سوددهی سریع است، و سوددهی سریع بدان معناست که در پایان فصل از نگاهِ همه توانا به نظر خواهید رسید، مخصوصاً از دید خریداران بالقوه‌ی سهام
همیشه دیدگاه‌هایی چندگانه داشته باشیدکه یکی از مهمترین ویژگی‌هایی است که مدیران شرکت‌های تجاری باید داشته باشند.
اگر بازخوردهای دشوار در بافت اهداف، معیارها و مقاصد بیان شوند، کارکنان راحت‌تر پذیرای آنها هستند و موضوع شخصی قلمداد نمی‌شود. 
تمرکز بر روی مشتری و اهداف مهم تحت هر شرایطی می‌تواند احساسات را بزداید.",مدیریت و کسب و کار
فنون بیان نافذ,"استفاده بهینه از کلمات چه در صحبت کردن، بیان و سخنرانی هنر است که همه این هنر را ندارند ولی تا میزان بسیاری می توانند فرا بگیرند و در این هنر مسلط شوند 
با مطالعه این کتاب می‌توانید قبل از هر چیز اضطراب و استرس خود را به هنگام صحبت کردن مدیریت کنید و با کنترل مناسب هیجانات روحی در مخاطب اثر گذار باشید.
درک درست شرایط زمانی و مکانی و شناخت صحیح حالات هیجانی، اولین قدم‌هایی خواهند بود که در بهبود این شرایط، تاثیر گذار خواهند بود. 
بخش ارزیابی و کارگاه این کتاب وجه تمایز آن است؛ چرا که شما می‌توانید با ارزیابی خود به نقاط قوت و ضعف خود پی ببرید و با تمرین به راحتی به صحبت کردن زیبا مسلط شوید.",مدیریت و کسب و کار
حریة الاقتصادیة,«حریة الاقتصادیة» به قلم عبدالکریم بحراوی، اثری به زبان عربی است که به مفهوم اقتصاد و آزادی اقتصادی در فقه اسلامی می‌پردازد.,کلیات اسلام
یا متمایظ شو یا بمیر؛ فرمول نهایی موفقیت شغلی؛ چگونه از طریق متمایظ شدن در دنیای کسب و کار بدرخشید؟,"برایان تریسی در کتاب «یا متمایظ شو یا بمیر» فرمول نهایی موفقیت شغلی را آموزش می‌دهد.
او در این اثر می‌آموزد که چگونه از طریق «متمایظ» شدن در دنیای کسب و کار بدرخشید؟
همیشه کشف رموز موفقیت مالی و شغلی و فرا گرفتن روش‌های رونق بخشیدن به کسب و کار موضوعی به شدت جذاب و جالب توجه است. ارزش این کتاب در این است که برایان تریسی به عنوان یکی از بزرگ‌ترین استادهای موفقیت جهان یک راهکار تضمین‌شده و بسیار مهم در زمینه‌ی موفقیت شغلی ارائه کرده است. برایان تریسی در این کتاب راهکاری معرفی می‌کند که آن را «تمایز از طریق کیفیت» می‌نامند.
پس اگر می‌خواهید نسبت به رقبا بهتر دیده شوید، اگر می‌خواهید در میان ده‌ها و صدها نیروی کار و شرکت رقیب متمایز شوید و از این طریق امنیت شغلی و رونق کسب و کارتان تضمین شود، در این کتاب برایان تریسی شیوه‌های راهگشایی را معرفی کرده است؛ با مطالعه و عمل به دستورالعمل‌های این کتاب، تحولات مثبت و امیدوارکننده‌ای را شاهد خواهید بود و جهشی بزرگ برای ساختن زندگی ایده‌آلتان شکل می‌گیرد.",مدیریت و کسب و کار
تأثیر مکانیزم‌های نظام راهبری بر مدیریت سود,نشر «قانون‌یار» به صورت تخصصی در زمینه انتشار کتاب‌های آموزشی و کمک‌آموزشی رشته‌های حقوق و علوم سیاسی فعالیت می‌کند. کتاب‌‌ «تأثیر مکانیزم‌های نظام راهبری بر مدیریت سود» از این مجموعه می‌تواند برای علاقه‌مندان به مباحث اقتصادی و کسب‌و‌کار مفید باشد.,مدیریت و کسب و کار
انسان استاندارد,"کتاب انسان استاندارد نوشته داریوش قاسمیاندستجردی، نویسنده معاصر ایرانی است. این کتاب دربردارنده دیدگاه‌های نویسنده درباره ویژگی‌های انسانی مطلوب است.
درباره کتاب انسان استاندارد
در جریان زندگی، در محیط خانه و خانواده، محل کار و یا در موقعیت‌های مختلف اجتماعی که در آن قرار داریم و یا قرار می‌گیریم با رفتارها و اعمالی روبه‌رو می‌شویم که شخصیت اجتماعی ما را شکل می‌دهد؛ اینکه در این برخوردها نوع رفتار ما از چه تربیت و اخلاق، و از چه نوع عکس‌العمل‌های رفتاری ناشی شود چیزی است که مشخص می‌کند که حد و حدود ما از نظر شخصیت انسانی از چه شعور و کمالی برخوردار است.
در بخش‌های مختلف این کتاب به‌طور مختصر سعی شده است اخلاق و رفتارهای مختلف اجتماعی را بررسی کند و جایگاه خاص آن‌ها را در یکی از وضعیت‌های انسان متعالی؛ انسان اجتماعی؛ انسان رو به رشد، و آدم درجه ۳ گنجانده و رفتارهای مختلف آدمی را در قالب این چهار حالت معرفی کند تا برای خواننده روشن شود که اگر عادت به یکی از این رفتارها (چه خوب و چه بد) دارد در ارتباط با آن رفتار خاص در چه درجه شخصیتی قرار می‌گیرد و در صورتی که رفتارش اشتباه است آن را با رفتار صحیح‌تر درجه شخصیتی بالاتر خود اصلاح کند.
خواندن کتاب انسان استاندارد را به چه کسانی پیشنهاد می‌کنیم
این کتاب را به تمام کسانی که می‌خواهند در زندگی شخصی و اجتماعی رفتاری سنجیده و مناسب داشته باشند پیشنهاد می‌کنیم",جامعه‌شناسی
رخنتا,"«رخنتا »رمانی از نویسنده اسپانیایی، لئوپولدو آلاس ای اوره‌نیا (کلارین) است.کلارین به عنوان یکی از نوابغ ادبیات کلاسیک اسپانیا شناخته می‌شود که بیش از ۶۰ داستان کوتاه و دو داستان بلند نوشته است.
رمان حاضر از نمونه‌های تحسین‌برانگیز ادبیات داستانی اسپانیا است که داستانی عاشقانه اما طعنه‌آمیز دارد. رمانی جنجالی که تا دهه‌ها موجب اختلاف سنت‌گرایان با او شد؛داستانی که حقارت اخلاق در اروپای سنت زده قرن هیجدهم را هدف گرفته است. 
آنا (رخنتا) زنی مریض احوال که کودکی پرتلاطم و سرشار از کمبودهای عاطفی داشته، مجبور به ازدواج می‌شود، او عشق و محبتی را که می‌خواسته در ازدواج هم نمی‌یابد زیرا علیرغم هوش و استعداد و زیبایی در بند فضای بسته و محدود زنان روزگار خود است. نویسنده ضمن روایت سرگذشت آنا در این رمان پرده از اشرافیت مشمئزکننده و تظارهات ریاکارنه طبقه مرفه جامعه‌اش در قرن هیجده برداشته است.
کلارین در داستان «رختنا» که به ظاهر، از سرتا پای آن اشرافیت و تظاهر به دین‌داری می‌بارد، به جنگ جامعۀ اشراف و متظاهران مذهبی می‌رود و این دو طبقه که حاکمان مطلق جامعۀ زمان کلارین بودند هدف انتقاد وی قرار می‌گیرند.
او با قلم تند و تیز خود زیرو روی دنیای پرزرق و برق اشراف، و زندگی مقدس‌مآبانه در جامعه را بر ملا می‌سازد و از وجود فساد و تبه‌کاری در هر دو به علاوۀ طمع‌کاری و مادی‌گری در قشر دوم پرده برمی‌دارد.
زبانی که کلارین برای روایت داستان انتخاب کرده نیز منحصر به فرد است. کاربرد کلمات کوتاه در لحظات حساس داستان، رفتن از یک فضا به فضای دیگر بدون شکستن وحدت موضوع و در عین حال توجه به زبان خاص هر یک از قهرمان‌های داستان با توجه به شخصیتش و استفاده از طنز و کنایه‌هایی بسیار ظریف که در لایه‌های روایی داستان مستتر است از تکنیک‌هایی هستند که در این داستان مورد استفاده کلارین بوده‌اند.",رمان
علم ناممکن تحلیلی نهادی از جامعه شناسی آمریکایی,"«علم ناممکن» نوشته استیون پی. ‌ترنر(-۱۹۵۱)  استاد دپارتمان فلسفۀ دانشگاه فلوریدای جنوبی و جاناتان اچ. ‌ترنر(-۱۹۴۲) استاد جامعه‌شناسی دانشگاه کالیفرنیا، تحلیلی نهادی از جامعه‌شناسی امریکایی ارائه می‌دهد.
در بخشی از کتاب می‌خوانیم:
ما، علیرغم اختلاف‌نظرمان دربارۀ امکان‌پذیری جامعه‌شناسی علم، بر این باوریم که ساختار جامعه‌شناسی، در مجموع، مانع توسعۀ آن در جایگاه یک علم می‌شود. مطابق دریافت ما، عامل محوری فهم ما از اینکه چرا جامعه‌شناسی در جایگاه یک علم توسعه پیدا نکرده است، ساختار جامعه‌شناسی است. به همین خاطر آنچه را که در ۱۰۰ سال گذشته، بر ساختار نهادی جامعه‌شناسی آمریکایی گذشته‌ است مطالعه کرده‌ایم. با پیش‌رفت کار، بیش‌ از پیش مشخص شد که ماهیت منبعی که اساس فعالیت جامعه‌شناختی قرار گرفته است، در فهم ظهور و توسعۀ جامعه‌شناسی آمریکایی، نقش کلیدی را ایفا می‌کند. ما کار خود را فقط با تکیه بر این دریافت آغاز نکردیم؛ بلکه هر چه نهادینه‌سازی جامعه‌شناسی از دهۀ ۱۸۹۰ تا به امروز در آمریکا را بیشتر کنکاش کردیم، این دریافت به یک نتیجه‌گیری گریز‌ناپذیر تبدیل شد. ماهیت فعلی یک رشتۀ علمی، مانند جامعه‌شناسی، در واقع تأثیر‌های گذشتۀ منابعی را بازتاب می‌دهد که پیروان افرادی مشخص در اختیار دارند و مورد استفاده قرار داده‌اند؛ کسانی که در پی ایجاد و حفظ یک بنیاد فکری بوده‌ اند. ما بر این باوریم که برای فهم جامعه‌شناسی آمریکایی، لازم است چشم‌ اندازی تاریخی داشته باشیم از اینکه چگونه کسانی که خود را جامعه‌ شناس می‌ خواندند، انواع مختلف منابع را بسیج کردند. زیرا نظریات، روش‌ ها و جوهره‌ای که در جامعه‌ شناسی آمریکایی آشکار گردیدند، برگرفته از منابعی بودند که به دست جامعه‌ شناسان به کار گرفته شدند تا یک رشته علمی در نظام آکادمیک آمریکا ایجاد کنند. نتیجۀ نهایی این فرایند، ایجاد رشته‌ای علمی بود که سازمان آن از علمی‌بودنش جلوگیری می‌کند. در نتیجه جامعه‌ شناسی به «علم ناممکن» تبدیل شد. 
فهرست: 
• فصل اول: آکادمیک‌ سازی اصلاحات: جامعه‌ شناسی آمریکایی پیش از جنگ جهانی اول 
• فصل دوم: رویکرد متمرکز جایگزین رویکرد کلان می‌شود: جامعه‌ شناسی آمریکایی در فاصله بین دو جنگ 
• فصل سوم: خوش‌ بینی‌ های جدید: جامعه‌ شناسی آمریکایی پس از جنگ جهانی دوم 
• فصل چهارم: دورهٔ طلایی و سال‌ های پس از آن: جامعه‌ شناسی امروز آمریکا 
• فصل پنجم: جامعه‌ شناسی‌ های ممکن، جهان‌های سرکش: نتیجه‌گیری 
• ضمیمه‌ها",جامعه‌شناسی
مختارنامه,"«مختارنامه» یکی از مجموعه کتاب‌های ادبیات عامه است و توسط عطاءالله‌بن حسام واعظ هروی در سده دهم هجری نگاشته شده است.
در بخشی از کتاب می‌خوانیم:
«چون میان محمد حنفیه و ابن زبیر صلح شد، آن حضرت در خانه معتکف شد و هیچ کس را به خانه خود راه نمی‌داد مگر روزهای آدینه و دهه اول ذیحجه که مردم به ملازمت او می‌آمدند. 
ابن زبیر را حسد دامنگیر شد و با خود گفت: «اگر یک سال دیگر در مکه باشد، هواداران پدرش به خدمت او روند و بر دست او بیعت کنند و خلق را به علی بن الحسین علیه‌السلام دعوت کنند و آن گاه مرا بکشند. » در آن مقام شد که سید در مکه نباشد. آن گاه کس به نزد سید فرستاد که شنیده‌ام سجاده رسول (ص) به نزد توست، به من ده. 
چون فرستاده نزد سید آمد و ادای رسالت کرد حنفیه فرمود: «زبیر را بگو که آن سجاده‌ای است که از خدیجه کبری بوده و از او به جانب پیغمبر صلی‌الله علیه و آله رسیده و جبرئیل بر او نماز گزارده و از او به فاطمه زهرا سلام‌الله علیها رسیده و حضرت فاطمه آن را به پدر من داده و از پدرم به امام حسن (ع) و از او به امام حسین علیه‌السلام و از او به حضرت امام زین‌العابدین رسیده و آن حضرت امانت داده که، به واسطه، به امام حسن عسگری (ع) رسانم، مرا رخصت نیست که آن را به کسی بنمایم.»",رمان
انگشت جادویی,"از ابتدای داستان:

مزرعه کناری ما متعلق به آقا و خانم گریگ است. آنها دو فرزند دارند که هر دویشان پسر هستند. اسم آنها فیلیپ و ویلیام است. من بعضی وقت ها به مزرعه خانواده گریگ می‌روم و با پسرها بازی می‌کنم. 

من یک دخترهستم و هشت سال دارم. فیلیپ هم مثل من هشت سال دارد اما ویلیام سه سال از ما بزرگتر است. او ده ساله است.

چی ؟ اوه. حق با شماست. اشتباه شد.

او یازده ساله است.

هفته گذشته، اتفاق خیلی جالبی برای خانواده گریگ افتاد و من می‌خواهم آن را به بهترین شیوه‌ای که بلد هستم برایتان تعریف کنم.",داستان کودک و نوجوانان
افسانه‌ی سیزیف,"آلبرکامو(۱۹۱۳-۱۹۶۰)، نویسنده الجزایری تبار فرانسوی ‌برنده نوبل ادبیات است. 

«افسانه سیزیف»، با یک دیدگاه اگزیستانسیالیستی آغاز می‌شود.

« تنها یک مسئله فلسفی واقعا جدی وجود دارد و آن هم خودکشی است. تشخیص اینکه زندگی ارزش دارد یا به زحمت زیستنش نمی ارزد در واقع پاسخ صحیح است به مساله اساسی فلسفه. باقی چیزها، مثلا اینکه جهان دارای سه بعد و عقل دارای نه یا دوازده مقوله است مسائل بعدی و دست دوم را تشکیل می‌دهد. این‌ها بازی است. نخست باید پاسخ قبلی را داد».

این‌ها جملاتی است که کامو کتاب مشهور خود، «افسانه سیزیف» را با آن آغاز می‌کند.

سیزیف محکوم بود که تا ابد سنگی را با خود بالای کوه ببرد اما همین که به قله نزدیک می شد، سنگ به طرف پایین می‌غلتید و به این ترتیب مجبور بود تا دوباره این کار را انجام دهد. 

کاری که سیزیف به انجام آن محکوم بود، به نوعی شبیه همان کارهای بی‌معنایی است که بشر امروزه انجام می دهد. کامو از ابتدای کتاب مشخص می‌کند که ارزش زندگی، مهم ترین مسئله موجود است.

موضوعات دیگری که کتاب به آن‌ها پرداخته شامل خودکشی، فناپذیری و ایمان است.

خودکشی، تصمیمی برای پایان دادن به زندگی و عملی است که معمولا درنتیجه ناامیدی و عدم توانایی انسان در مبارزه با زندگی به وقوع می‌پیوندد. 

در «افسانه سیزیف»، رابطه میان فناپذیری و محکومیت به کار تا ابد که در واقع او را جاودان می‌سازد، در تضاد با یکدیگر نیستند. اتفاقا در این ترکیب، کامو به خوبی نشان می‌دهد تا زمانی که مرگ به سراغمان بیاید ما موجوداتی جاودان هستیم. 

«افسانه سیزیف»، عمیقا یک کتاب انسانی است. 

با اینکه در کتاب مکرر از لغت «سرنوشت» استفاده شده، اما هدف اصلی آن تشریح «وحشت» است. وحشت از گرفتن یک تصمیم (اشتباه)، وحشت از یک موقعیت و وحشت از زندگی و در یک کلام، نمایشگر پوچی. 

غلبه بر این وحشت تنها با ایمان به خود میسر است.",رمان
۲۲ قانون ثابت بازاریابی (خلاصه کتاب),"کتاب بسیار آموزنده «۲۲قانون تغییرناپذیر بازاریابی» اثر آل رایس و جک تروت، دو تن از موفق‌ترین استراتژیست‌های بازاریابی است که با مطرح کردن تجربیات چهل ساله خود، قوانینی قطعی را ارائه می‌دهند. که در دنیای بازاریابی حکمروایی می‌کنند.
برای طبیعت قوانینی وجود دارد، پس چرا قوانین بازاریابی نباید وجود داشته باشد؟
۲۲ قانون ثابت بازاریابی چه هستند؟
چگونه این قوانین به طرح های بازاریابی یاری می‌رساند؟
این‌ها سوالاتی هستند که در این کتاب صوتی پاسخ داده می‌شوند.
در واقع کتاب «۲۲ قانون ثابت بازاریابی» حاصل ۲۵سال مطالعه و تحقیق آل رایس و جک تروت درباره‌ی عوامل تأثیرگذار در بازاریابی است. آنها مطالب پیچیده بازاریابی را بسیار ساده و آسان و قابل درک ارائه می‌دهند و با استفاده از نمونه‌های زیادی، مباحث ارائه شده را در ذهن خوانندگان تثبیت می‌نمایند و معتقد هستند که روشی نتیجه‌بخش است که انطباق کامل با قوانین بازاریابی داشته باشد و می‌گویند: حال اگر جرأت دارید، با مسئولیت خودتان از آنها سرپیچی نمایید!",مدیریت و کسب و کار
بررسی,"کتاب «بررسی» استاد علی صفایی حائری به بررسی صفات اجتماعی حکومت اسلامی پرداخته است. مباحثی همچون دگرگونی در روابط اجتماعی در طول تاریخ، انواع حکومت‌ها،  انقلاب اسلامی، برده‌داری، آزادی، طبقات اجتماعی، تساوی حقوق زن و مرد، حجاب و آزادی روابط و مالکیت اسلامی در این کتاب و در سه فصل مطرح و مطالب ارزنده‌ای درباره آنها بیان شده است.
«حکومت‌ها را در شکل و نحوهٔ انتخاب می‌توان الی ما شاء الله تقسیم کرد، ولی تمامی آن‌ها بر اساس هدفی که دارند تا به حال یا در سطح امنیت و پاسداری بوده‌اند و یا در سطح رفاه و پرستاری.
در آن مرحله که آدم‌ها خودشان می‌توانستند به اندازهٔ خودشان باشند و از وفور و غنای طبیعت بهره‌مند بشوند، در آن روزها به خاطر جلوگیری از تجاوزکارها و قلدرها، مردم به دنبال یلی و نیرومند و پهلوانی جمع می‌شدند و او را انتخاب می‌نمودند؛ یعنی او به طور طبیعی انتخاب می‌شد تا پاسدار منافع مردم باشد و امنیت آن‌ها را تأمین کند تا آن‌ها بتوانند به کار خویش سامان بدهند و تاج و تخت و زندگی حاکم را هم بچرخانند.
رفته رفته که نسل‌ها گسترده‌تر شدند و طبیعت خالی‌تر ناچار حکومت‌ها نمی‌توانستند تنها به همان امنیت و پاسداری بپردازند. مجبور بودند که در مسائل رفاهی جامعه، در خوراک و پوشاک و مسکن و بهداشت، در تولید و توزیع و نظارت بر مصرف هم نقشی داشته باشند و از توده محروم پرستار باشند و تنها به پاسداری منافع اکتفا نکنند»",جامعه‌شناسی
میرامار,"«میرامار» نوشته نجیب محفوظ(۲۰۰۶-۱۹۱۲)، نویسنده مصری برنده جایزه نوبل ادبیات است.
در بریده‌ای از کتاب می‌خوانیم:
«بازاری فتنه‌انگیز و رنگارنگ، که شکم‌ها و قلب‌هارا به آشوب می‌کشاند. امواجی هایل از پرتو نورهای جذابی که ظرف‌های اطعمه با رایحه‌های اشتهاآور در آن شناورند، بسته‌های اغذیه تند و تیز و شیرین، انواع گوشت‌های خرد شده و دودی و تازه، لبنیات و فراورده‌هایش، و شیشه‌های چندضلعی، ساده، مربع، شکم‌دار و شیاردار سرشار از شراب‌های گوناگون، ساخت ملیت‌های مختلف.
چنین است که قدم‌هایم به‌طور ناخودآگاه مقابل هر فروشنده یونانی سست می‌شود.
- حال و هوای پاییزی، با چسبندگی شهوانی‌اش مرا در هم می‌پیچاند. چشمانم به این دخترک روستایی که بین مشتریان مقابل بساط‌ها ایستاده، خیره شده‌اند. همان‌طور که قیمت‌ شراب‌ها را می‌پرسم، ‌ نگاهم به او تلاقی می‌کند. حالا از سمت بالای پیاده‌رو در امتداد او ایستاده‌ام، از بین هیاهو و غوغای جمعیت عابرین می‌بینمش، از کنار بشکه زیتون می‌گذرد، روی بساط خم می‌شود و نگاهم روی چهره سبزه‌اش که رو به فروشنده‌ای با سبیل بالکانی است، متوقف می‌ماند. روی شانه‌اش کیف دست‌بافت چهارخانه‌ای پر از کالاهای خریداری ‌شده قرار دارد و گردن شیشه جانی واکر از آن بیرون زده است.
همان‌طور که از بازار بیرون می‌رفت، مقابلش درآمدم و چشم‌هایمان با هم تلاقی کرد. چشمان کنجکاو و بانفوذش به نگاه خندان و شیفته‌ام گره خورد. به راهش ادامه داد؛ دنبالش کردم چاره‌ای نداشتم جز آنکه به این زیبایی عبیرآمیز روستایی دوست‌داشتنی، درود بفرستم. در مسیر خیابان ساحلی با نسیم پاییزی مشعشع از شعاع‌های رنگارنگ غروب محاصره شده بودیم و او پیشاپیش من با قدم‌های شمرده و سریع راه می‌رفت تا به کوچه‌ای پیچید که عمارت میرامار آنجا قرار داشت. همین‌طور ‌که به داخل ساختمان می‌رفت، نگاهی به من انداخت، نگاهی عسلی و بی‌تفاوت!
فصل پنبه‌چینی روستایمان در خاطرم زنده شد...»",رمان
درباره‌ی آزادی (آزادی فرد و قدرت دولت),"«دربارهٔ آزادی (آزادی فرد و قدرت دولت)» اثر جان استوارت میل (۱۸۷۳-۱۸۰۶) و  ترجمه محمود صناعی (۱۳۶۴-۱۲۹۷) است. 
استوارت میل نویسنده‌ای فصیح و توانا، عالم اقتصاد و سیاست، فیلسوف و روان‌شناسی طراز اول بود و گذشته از این، منش راست و صریح و عشق او به عدالت و آزادی، به سخنانش تأثیر خاص می‌بخشید... وسعت ذهن و قدرت فکر و احاطهٔ او بر معلومات زمانش شگفت‌انگیز بود و در رشته‌ای از علوم اجتماعی نبود که صاحب‌نظرنباشد. 
موضوع این گفتار آزادی مدنی و اجتماعی است. به عبارت دیگر نوع و حدود قدرتی است که جامعه می‌تواند به صورت مشروع نسبت به فرد اعمال کند. این موضوع که همیشه کمتر مطرح شده‌است، جزء اساسی‌ترین موضوعات در همه زمان‌ها بوده‌ و هست و قطعا مسألهٔ اساسی و حیاتی جوامع بشری در آینده خواهدبود.
در بخشی از مقدمه کتاب می‌خوانید: 
گذشته از تعلیمات متفکران، امروز در جهان به‌طور کلی این تمایل دیده می‌شود که قدرت جامعه را بر فرد، به وسیلهٔ فشار افکار عمومی یا حتی به وسیلهٔ قانون، افزایش دهند. چون جهت تحولاتی که در جهان صورت می‌گیرد همه به سوی آن است که جامعه را نیرومندتر سازد و از نیروی فرد بکاهند. این شرّ چیزی نیست که خود به خود نابود شود بلکه روزبه‌روز مهیب‌تر جلوه می‌کند. در افراد آدمی، خواه از زمرهٔ حکمرانان جامعه باشند یا نه، این تمایل هست که اعتقادات و تمایلات خود را قانون کلی و مسلم محسوب دارند و از دیگران اطاعت آن را توقع داشته باشند و بعضی از بهترین و بدترین احساسات طبیعت بشری نیز از این تمایل پشتیبانی می‌کنند. اگر این تمایل، یعنی تحمیل میل‌ها و ذوق‌های خود بر دیگران، سلطهٔ مطلق نیافته است به این علت است که نیروی کافی نداشته و چون اکنون نیروی او در حال افزایش است لازم است سد اخلاقی متین و استواری در مقابل آن بسته شود تا از این آفت جلوگیری کند.",جامعه‌شناسی
تدبر در هستی؛ از خلقت تا بعثت,"«تدبر در هستی از خلقت تا بعثت» یکی از کتاب‌های مجموعه «از نگاه المیزان» مدرسه دانشجویی قرآن و عترت دانشگاه تهران است. این مجموعه سعی دارد با فراهم آوردن پژوهش‌های گسترده و جامعی درباره مبانی و روش‌های تدبر در قرآن در راستای تولید و تبیین علم مبتنی بر قرآن و البته سیره و روایات اهل‌بیت عصمت و طهارت علیهم‌السلام گام بردارد.
برای تدوین این آثار، ابتدا موضوعات متعدد و کلیدی از تفاسیر احصاء گردیده و سپس مطالب در چهار حوزه قرآن و امام، هستی، انسان و جامعه دسته بندی شده است.
در این مجموعه، موضوعات مورد بررسی در کتاب‌های مختلف از منظر تفسیر المیزان مطرح شده و به صورت یکپارچه ارائه می‌گردد. این کتاب‌ها که مسایل مختلف دینی را از نگاه تفسیر المیزان مطرح می کنند، نقش محوری در سیرهای مطالعاتی ویژه دانشجویان و طلاب دارند.",کلیات اسلام
اندازه‌گیری رضایت کارمندان,«اندازه‌گیری رضایت کارمندان» نوشته جوئن لارنس، باری ویتاکر و هیدی لمپی کتابی است که شیوه های تحقیق درباره رضایت سنجی کارمندان در یک سازمان را آموزش می‌دهد. این اثر در حیطه علوم اجتماعی و اقتصاد جای می‌گیرد که به مدیران این امکان را می‌دهد با استفاده از روش های پیشنهادی این کتاب میزان رضایت کارمندان خود را از شرایط کاری بسنجند,جامعه‌شناسی
هنر اسلامی اهداف، اصول، دیدگاه,"موضوع هنر اسلامی موضوعی پیچیده و چند وجهی است که برای شناسایی آن باید ابتدا هنر و ابعاد مختلف آن و سپس دستورات اسلام  به عنوان دینی که در همه‌ی ابعاد زندگی راه حل و راهکارهای علمی و عملی دارد را شناخت و در انتها رابطه‌ی آن دو را با هم بررسی و مطرح نمود.
اگر هنر به عنوان مهمترین وجه فرهنگ هر جامعه پذیرفته شود، تمدن که شکل تجسم‌یافته فرهنگ جوامع است، هویت خود را از هنر همان جامعه می یابد. پدرام حکیم‌زاده در کتاب «هنر اسلامی اهداف، اصول، دیدگاه» سعی کرده است در سه فصل به شکل تدریجی خواننده را با ابعاد مختلف موضوع آشنا کند و به دیدگاه و بینشی عمیق و روشن درباره‌ی بنیان‌های موضوع دست یابد.",کلیات اسلام
منبر و محراب,«منبر و محراب» به کوشش مرکز تخصصی نماز ستاد اقامه نماز، فلسفه‌ی نماز را از  منظر آیات و احادیث مورد بررسی قرار می‌دهد.,کلیات اسلام
فرهنگ واژگان رفتار مصرف‌کننده متن دوزبانه؛ استخراج از کتاب «استراتژی بازاریابی و رفتار مصرف‌کننده»,«فرهنگ واژگان رفتار مصرف‌کننده متن دوزبانه؛ استخراج از کتاب استراتژی بازاریابی و رفتار مصرف‌کننده» با تخلیص و ترجمه‌ی احمد روستا و کبری سبزعلی یمقانی واژه‌نامه‌ی کتاب marketing strategy & Consumer behavior نوشته‌ی جری کاری اولسون و ج. پل پیتر است که قبلاً با عنوان رفتار مصرف‌کننده و استراتژی بازرایابی منتشر شده.,مدیریت و کسب و کار
ولنگاری فرهنگی,"حوزه «فرهنگ» که مهمترین نقش را در حیات فردی و اجتماعی مردم هر سرزمین بازی می کند در زمره مغفول مانده‌ترین موضوع‌ها در دهه‌های گذشته است. مردان سیاسی و اقتصادی نوبه‌نو می‌آیند و می‌روند و همواره این حوزه را در حاشیه مناسبات اقتصادی و سیاسی به بوته فراموشی می‌سپارند..
آن‌چه در این اثر با نام «ولنگاری فرهنگی» فراروی شما است گزیده مقالاتی است که طی سال‌های اخیر نگاشته شده و در برخی روزنامه‌ها و مجلات پرتیراژ کشور منتشر شده‌است و با نشر آن در قالب اثری واحد، امکان شناسایی بسیاری از معضلات فرهنگی ریشه‌دار و دریافت برخی خطوط استراتژیک ارائه شده برای اصلاح امور را در خود پوشیده دارد.ضمن آنکه مجموعه چند جلدی«شبیخون،بیداری و مقابله» مجال سازماندهی گروه بزرگی از پژوهشگران و تحلیلگران را برای مطالعه اصلاح گرانه در حوزه مطالعات فرهنگی ایران اسلامی فراهم آورده است. .",جامعه‌شناسی
عسل مجانی و هفت قصه‌ی دیگر,«عسل مجانی و هفت قصه‌ی دیگر» مجموعه داستان‌هایی نوشته مجید ملامحمدی(-۱۳۴۷) و به تصویرگری حمیدرضا بیدقی است.,داستان کودک و نوجوانان
بررسی زهد در دیدگاه امام علی (ع),شهناز عزیزی در کتاب زهد در دیدگاه امام علی (ع)، شیوه‌ها و روش‌های ارزشمند حضرت علی (ع) در تبیین زهد و تربیت زاهدانه و راهکارهای نظری و عملی اتصاف مردم به این صفت را در قالبی جدید و کاربردی با رویکرد روش شناختی عرضه کرده‌است.,کلیات اسلام
ایام بی‌شوهری,کتاب صوتی «ایام بی‌شوهری» نوشته‌ی نسترن رها نوینده‌ی معاصر است. این کتاب در برگیرنده جریان سیال ذهن راوی است که نمادی از مردم جامعه متوسط شهری است، با احساس مکرر تنهایی، احساسی که میان جامعه‌ی فرد- فردشده‌ی شهری، درگیر مشغله‌های کاری و زندگی که پیر و جوان، متأهل و مجرد نمی‌شناسد. راوی داستان، این احساس درونی را بدون طرح‌بندی زمانی و مکانی بازگو می‌کند.,رمان
ساندویچ ژامبون,"«ساندویچ ژامبون» نوشته چارلز بوکوفسکی، نویسنده آمریکایی است. این کتاب صوتی از زبان یک کودک روایت می‌شود که در محله‌های فقیرنشین و تهی‌دست شهر در دوران بحران اقتصادی و جنگ با سختی‌های زیادی دست به گریبان است. این اثر به نوعی اتوبیوگرافی بوکوفسکی نیز تلقی می‌شود.
این پسر که هنری چیناسکی نام دارد، تلاش می‌کند بزرگ و قدرتمند شود و اعتبار کسب کند.  
در این داستان شاهد سرکوب و تهی شدن وجود هِنری از احساسات و پر شدنش از خشمی بی‌پایان هستیم. انزجار او از انسان‌ها، بیگانگی و انزوا طلبی‌اش روز به روز بیشتر می‌شود. هِنری از زندگی و این جامعه‌ دور از انسانیت متنفر است و در این باتلاق، مشروب و نوشتن را تنها پناه می داند.
بوکوفسکی در این رمان کودکی و نوجوانی خودش راتوصیف کرده است. پسربچه‌ای که همانند ژامبون وسط ساندویچ میان پدر و مادرش گیر کرده است، پدر و مادری که می‌خواهند به‌زور از او فردی موفق بسازند اما راهش را نمی‌دانند.
چارلز بوکوفسکی کتاب «ساندویچ ژامبون» را به همه پدرها تقدیم کرده است، با شنیدن این کتاب، دلیل این کارش را خواهیدفهمید.
 در بخشی از کتاب می‌شنوید:
 «بعد، من به مدرسه راهنمایی جاستین جونیور رفتم. تقریباً نصف بچه‌های مدرسۀ دلسی آمدند آنجا، دقیقاً هم آن نصفۀ قلدر و گنده‌بک‌شان. باقیِ نره‌غول‌ها از مدارس دیگر آمده بودند. بچه‌های کلاس هفتم ما بزرگ‌تر از بچه‌های کلاس نهمی بودند. وقتی برای ورزش به صف می‌شدیم وضع خنده‌داری بود، بیشترمان از دبیرهای ورزش بزرگ‌تر بودیم. برای حضور غیاب که می‌ایستادیم، همگی خمیده بودیم با شکم‌های بیرون زده، سرهای پایین، و شانه‌های افتاده. 
 واگنر، معلم ورزش می‌گفت: «ای بابا! صاف وایستین! شونه‌هاتونو بدین بالا!» 
 هیچ‌کس وضعیت‌اش را عوض نمی‌کرد. ما همین بودیم، طور دیگری هم نمی‌خواستیم باشیم. همه‌مان از خانواده‌های افسرده‌ای آمده بودیم و اغلبمان هم سوءهاضمه داشتیم، و با این حال خیلی گنده و قوی بودیم. به نظرم، بیشتر ما خُردک محبتی از خانوادها‌مان دیده بودیم و بنابر این از کسی مهربانی و عشق گدایی نمی‌کردیم. بیشتر شبیه یک جُک بودیم، اما مردم مراقب بودند جلویمان نخندند. طوری بودیم که انگار خیلی زود بزرگ شده‌ایم و از بچه بودن حوصله‌مان سر رفته است. برای بزرگ‌ترهامان هیچ احترامی قائل نبودیم. مثل پلنگی بودیم که گَری گرفته باشد.»",رمان
گربه‌ی لوبیا پز,"داستان گربه لوبیاپز نوشته سانجا چیال یک داستان کودکانه از مجموعه مطالعه در وقت اضافه طاقچه است که درباره گربه‌ای تنبل به اسم مارمالاد، داستانی تعریف می‌کند.
مجموعه «مطالعه در وقت اضافه» با این هدف فراهم شده است تا کاربران طاقچه بتوانند در عرض چند دقیقه یک داستان کوتاه از نویسندگان ایران و جهان را بخوانند. امیدواریم این داستان‌های کوتاه بتواند کمکی کوچک به پربارترکردن دقایق زندگی داشته باشد. دقایقی کوتاه که در میان روزمرگی‌ها، دقایقی زیباتر و ارزشمندتر باشد و در میان لحظات خوبمان جای بگیرد.»",داستان کوتاه
فنون سخنوری و خطابه در ارتباطات اجتماعی,روش های موثر در فن بیان، کلام را روان و با معنا می‌سازد و فراینـدهایی بجـامانده از نیات ذهنی را در سخنوری ایجاد می‌کننـد و جـذابیت در سـخن بوجـود می‌آورند. اثـربخش تـرین ارتباطـات کلامی در فن سخنوری، گفتار زیبا و صلح آمیزی است که از درون حسهای برتـر وجود انسجام یافته باشد و بر ذهن های شنوندگان جـذب گـردد. ماهیـت کـلام در گفتار بـه ارتباطـات انـسانی اصـالت مـی بخـشد و سـخنی کـه از دل برآیـد و بـر احساسات درونی آدمی بنشیند، سرمنشاء ارتباطـات انـسانی مـی شـود کـه غایـت هم زیستی را به ارمغان می آورد,جامعه‌شناسی
حدس بزنید کی؟,"داستان ""حدس بزنید کی؟"" در بخش مردمی جایزه ادبی بهرام صادقی به عنوان دومین داستان انتخاب شده‌است.
***
داستان ""حدس بزنید کی؟"" یکی از ۲۰ داستان برگزیده‌ی سومین دوره‌ی جایزه ادبی بهرام صادقی است که از بین ۱۰۰۶ داستان ثبت‌شده در دبیرخانه‌ی جایزه، در مرحله‌ی اول داوری برگزیده شده‌اند.",داستان کوتاه
ناحیه‌ سودآوری,چطور «ناحیه سودآوری» کسب‌وکارمان را پیدا کنیم؟ این میکروکتاب درباره طراحی مدل‌های کسب و کار و قرار گرفتن در ناحیه سودآوری صحبت می‌کند. ابتدا از اولویت‌های استراتژیک یک کسب و کار می‌گوید و سپس به انواع مدل درآمد‌زایی و سودآوری آنها می‌پردازد. نویسنده برای درک بهتر این مدل‌ها ۱۰ مثال از بزرگ‌ترین شرکت‌های دنیا مانند مایکروسافت، اینتل و دیزنی زده‌است.,مدیریت و کسب و کار
مناسک مذهبی زنانه در آینه تاریخ,"«مناسک مذهبی زنانه در آینه تاریخ» نوشته مژگان دستوری (متولد ۱۳۴۶)، از مجموعه «مطالعات آئین‌های سوگواری مذهبی» است که نگاهی جامعه‌شناختی به فرایند تکوین هیئت‌های مذهبی زنان دارد.
در بخشی از پیش‌گفتار کتاب می‌خوانیم:
بسیاری از مطالعات در شاخه‌های مختلف علوم‌انسانی و اجتماعی، به مقوله دین و مناسک مذهبی تشیع در ایران توجه کرده‌اند. در محدودۀ جامعه‌شناسی دین، تحقیقات توصیفی بسیاری صورت گرفته که به‌طور عام، مناسک مذهبی را مدنظر قرار داده‌اند. به‌رغم توجه گسترده‌ای که محققان علوم اجتماعی به این شاخه از مطالعات نشان داده‌اند، بخش‌ اندکی از این حجم انبوه به مطالعه آیین‌های عزاداری دینی زنانه اختصاص یافته است. اگرچه پژوهش‌هایی درخصوص مشارکت‌های مذهبی زنان، درباره انگیزه‌ها و کارکردهای آن ‌صورت گرفته، باز هم ادبیات پژوهشی، درباره مشارکت زنان در بخش مناسک دینی با فقر چشمگیری مواجه است که بخشی از آن به ماهیت فرهنگی این نوع مشارکت و موانع آن بازمی‌گردد. در اسناد تاریخی و گزارش‌های مطالعات مردم‌شناسانه شرق‌شناسان نیز حجم انبوهی از ادبیات، به مناسک عزاداری و سوگواری مذهبی ایرانیان اختصاص دارد. درحالی‌که به‌سختی می‌توان درخصوص الگو یا الگوهای آیین‌های عزاداری در مجالس اختصاصی زنانه مطلبی یافت. تحقیق حاضر نیز از مواجهه با حجم درخور ‌توجهی از این موانع بی‌نصیب نبود که در بخشی جداگانه با ‌عنوان موانع و محدودیت‌ها، توضیح مفصل‌تری ارائه داده است. هدف نگارنده در این مطالعه این است که فرایند تاریخی آیین عزاداری را به‌مثابه واقعیتی اجتماعی در جامعه شیعی ایرانی و عمدتاً در جامعه فعلی تهران بررسی کند. همچنین، فهم الگوهای تجربی آن در تاریخی چند قرنه، از فرهنگ اسلامی شیعی ایران و رابطه آن با بستر فرهنگی اجتماعی، مقصد اصلی این نوشتار بوده است. دراین‌راستا، قسمت اعظم این مطالعه در بخش سوم و چهارم کتاب، پدیده اجتماعی را در مقاطع مختلف تاریخی و به‌تبع تغییرات فرهنگی و اجتماعی و سیاسی جامعه بررسی می‌کند.",کلیات اسلام
البرنامج‌ التدریسی للحلقة‌ الثانیة ۱,«البرنامج‌ التدریسی للحلقة‌ الثانیة ۱» به قلم محمود عیدانی، گزیده و تفسیر نشست‌های علم اصول شهید صدر، به زبان عربی است.,کلیات اسلام
بی اشتهایی عصبی,"«بی‌اشتهایی عصبی» رمانی از دلفین دو ویگان (-۱۹۶۶) نویسنده معاصر فرانسوی است . این کتاب داستانی واقعی و شخصی از زندگی خود او است. 
در بخشی از کتاب می‌خوانیم: 
روز بعد که لور بر روی ترازو رفت، وزن کم کرده بود. بر خلاف تمام کوشش‌های تعطیل آخر هفته، با وجود سوند که شب‌ها می‌گذاشت. در جسمی که بر آن تسلط داشت احساس کرد به دام افتاده است. لور انتظار دکتر برونل را می‌کشید، ناجی روح‌ها با روپوش سفید زیبایش با گام‌هایی استوار می‌آمد، لور می‌خواست به او بگوید که دیگر ادامه نمی‌دهد، که دیگر نمی‌تواند تحمل کند، که خیلی دشوار است. به زحمتش نمی‌ارزد. که او را در گوشه‌ای رها کرده‌اند، همچون گربه‌ای له شده.
زمانی که دکتر برونل وارد اتاق شد ابتدا مهربانی را در نگاهش دید. چشمان ریز او حتی چاقوی جیبی را می‌شکافت، با این همه نگاهش آرام بود. دست‌ها را در جیب‌های روپوش پزشکیش گذاشته بود، گویی می‌گفت من آمدم در صلح و آرامش. از لور پرسید اولین مرخصی چگونه گذشت، بیرون از بیمارستان چه نتیجه‌ای برایش در بر داشت. لور تلاش کرد شک نخستین حضورش را برای او وصف کند، آهستگی حرکات و کارهای روزانه‌اش را. لور در جستجوی واژه‌ها بود، می‌خواست دکتر هم آن را حس کند که همه چیز در جان و تن می‌گذرد. او بر روی تخت کنار لور نشست. حالت کسی را داشت که همه چیز را می‌دانست، بازهم مانند آنچه که دیگران پیش از او برایش شرح داده بودند، صداهایشان مانند لور تغییر می‌کرد، خدشه دار بود، دکتر می‌دانست به یک باره چه سرگیجه‌ای براین اندام‌های ظریف و شکننده چیره می‌گردد. هیجان و اضطراب جانشان که به زندگی بازگشته بود. او از لور پرسید چکار کرده، کجا رفته، چی خورده و غذاها چطور بودند.",رمان
سرمایه اجتماعی در ایران وضعیت؛ چالش‌ها و راهبردها,"امروزه در کنار سرمایه های انسانی و اقتصادی ، سرمایه دیگری به نام سرمایه اجتماعی (social capital) نیز مورد توجه قرار گرفته است. سرمایه اجتماعی یا بعد معنوی یک اجتماع، میراثی تاریخی است که از طریق تشویق افراد به «همکاری» و «مشارکت» در تعاملات اجتماعی، قادر است به حل میزان بیشتری از معضلات موجود در آن اجتماع ، فائق آید و حرکت به سوی رشد وتوسعه شتابان اقتصادی، سیاسی، فرهنگی و ... را امکان پذیر سازد.
سلیمان پاک‌سرشت در کتاب «سرمایه اجتماعی در ایران وضعیت؛ چالش‌ها و راهبردها» می کوشد تا از منظر راهبردی به موضوع سرمایه‌ی اجتماعی در کشور بپردازد.",جامعه‌شناسی
دفترچه نیم‌سوخته یک تکفیری,"«دفترچه نیم‌سوخته یک تکفیری» نوشته محمدرضا حدادپور جهرمی(-۱۳۶۳)، است.
نویسنده درباره درونمایه این کتاب نوشته است:
مجموعه حاضر، دارای سه مستند داستانی است که در کانال تلگرامی دلنوشته‌های یک طلبه منتشر شد و مورد استقبال بی‌نظیر مردم قرار گرفت. اولین مجموعه به نام «دفترچه نیم سوخته یک تکفیری» در پنج قسمت و سپس مجموعه «دیده بان تکفیری» در سه قسمت و سپس «کودکانه‌های تکفیری» در ۱۵ قسمت منتشر شد. درباره صحت و سقم این مجموعه‌ها باید عرض شود که اصل اتفاقات و حتی بسیاری از شخصیت‌های این مستندات، واقعی است و حاصل تحقیقات مفصل و دشوار در اسناد و مدارک موجود در سایت‌های داخلی و خارجی و منابع‌امین دیگر،‌اما قالب و شکل آن مستندات، به ابتکار این جانب می‌باشد.",داستان کوتاه
ماجراهای کاراگاه شدن فرانتس,"فرانتس هشت ساله با پدر و مادر و برادر بزرگ شیوزف در خیابان ها زنگاسه زندگی می‌کند. خانه دوستش گابی هم درهمان ساختمانی ا ست که فرانتس و خانواده‌اش آنجا زندگی می‌کند. فرانتس مجبور است هر روز بعد از مدرسه، ناهارش را در منزل گابی بخورد و تمام بعد از ظهر پیش او بماند. مامان گابی همیشه به فرانتس می‌گوید: تو خیلی مظلومی! چرا می‌گذاری اینقدر گابی به تو زور بگوید؟ فرانتس هم تصمیم می‌گیرد که دیگر زیر بارحرف زورنرود. اما اینکار به این راحتی‌ها هم نیست. کسی نمی‌خواهد زیر بار حرف زور برود، گابی دو هفته پیش آمد سراغ فرانتس و گفت که از حالا به بعد هر وقت که بیکار باشم می‌خواهم دزدها را تعقیب کنم. من می‌خواهم کارآگاه شوم و تو هم باید دستیارم شوی!
باز فرانتس باید برای گابی پادویی کند. گابی می‌خواهد از کارهای کوچک شروع کند. او می‌خواهد دزدها را سربزنگاه گیربیندازد. فرانتس گیج مانده است که حال اصلاً دزد کجا بود که آن‌ها بخواهند او را دستگیر کنند.",داستان کودک و نوجوانان
و ما باران را فروختیم,"«و ما باران را فروختیم» نوشته کارمن نارانجو، از مجموعه مطالعه در وقت اضافه است. 
زمان تقریبی مطالعه: ۱۲ دقیقه",داستان کوتاه
دانشکده‌های من,"ماکسیم گورکی با همه میل وافری که برای رفتن به دانشکده داشت موفق به انجام این مقصود نشد و در مدت زندگی خویش برای تحصیل پا به درون دانشکده نگذاشت. او وقتی به قازان رفت و از دشواری تحصیل در دانشکده‌های زمان تزاریسم مطلع شد نوشت: 
«من اگر فکر رفتن به ایران را می‌کردم از فکر رفتن به دانشکده عاقلانه‌تر بود.»
ولی مقصود او از «دانشکده‌های من» در این کتاب چیز دیگریست او محیط خود را که ظالمانه‌ترین قوانین اجتماعی در آن حکمفرما بود به دانشکده‌هایی تشبیه می‌کند که در آن رشد نموده است و تأثیرات همین محیط پر از فساد بود که قریحه وی را برانگیخت و بزرگترین کتب اجتماعی و انقلابی گیتی را به‌وجود آورد.
در این کتاب در حقیقت ماکسیم گورکی جوانی خود را با ساده‌ترین زبان شرح می‌دهد. جنبه فکری این کتاب بر جنبه داستانی آن می‌چربد مسائل ضروری اجتماعی و فلسفی مورد بحث قرار می‌گیرد افکار گوناگونی تجلی کرده و مورد تحلیل واقع می‌شود.
قلم کنجکاو گورکی در این کتاب چنان در اعماق مخفی و رویت‌ناپذیر محیط تزاریسم نفوذ یافته و آن را برملا می‌سازد که مایه حیرت است. چون خود او در میان این فساد و در میان طبقه پائین بزرگ شده بود. تمام گوشه و کنار این محیط را می‌شناخت.
در این کتاب سخن از اشخاصی با اخلاق‌های گوناگون و مسائلی با روش مختلف است، چنان‌که انسان گمان می‌کند تمام آن چیزها را می‌بیند. فساد محیط آن دوران دل پاک گورکی را آلوده نساخت. او تا پایان عمر خویش افتخار داشت که اصرار اطرافیانش در آلوده ساختن وی مؤثر واقع شده است.
مرحوم اعتصام‌الملک در مقدمه‌ای که بر کتاب بینوایان تألیف ویکتورهوگو نوشته است می‌گوید: «این کتاب یک دائرة‌المعارف فرانسوی است.» راجع‌به کتاب «دانشکده‌های من» نیز می‌توان گفت که این کتاب یک دانشنامه اجتماعی کوچک تزاری است و کلیه آثار ماکسیم گورکی یک فرهنگ کامل اجتماعی دوران پادشاهی روسیه است.",رمان
اشتباه قشنگ,"«اشتباه قشنگ» مجموعه داستان کوتاه مجید دانش‌آراسته(۱۳۱۹-۱۳۸۷) نویسنده معاصر  است.

در بخشی از داستان «اشتباه قشنگ» از این کتاب می‌خوانیم:

این‌ عشق‌ یک‌ عشق‌ ممنوع‌ بود. و ترس‌ و رسوایی‌ با خود داشت. تو هم‌ به‌ این‌ موضوع‌ واقف‌ بودی. برای‌ همین‌ خودمان‌ را به‌دست‌ حوادث‌ سپرده‌ بودیم. چیزی‌ در تو بود که‌ در من‌ نبود. اما در یک‌ حس‌ با هم‌ شریک‌ بودیم‌ که‌ کنار هم‌ باشیم. هم‌ از با هم‌ بودن‌ می‌ترسیدیم‌ هم‌ از با هم‌ نبودن. و همین‌ حفره‌ی آن‌ عشق‌ ممنوع‌ را عمیق‌تر می‌کرد. هر دو نفر عذاب‌ می‌کشیدیم. و از ترس‌ رسوا شدن‌ گاهی‌ از هم‌ فاصله‌ می‌گرفتیم. ولی‌ می‌دانستیم‌ داریم‌ خودمان‌ را گول‌ می‌زنیم. اوایل‌ این‌ گول‌ زدن‌ها شیرین‌ بود و با خود بی‌تابی‌ به‌ همراه‌ می‌آورد. یکی‌ باید قدم‌ اول‌ را برمی‌ داشت.

قدم‌ اول‌ را من‌ برداشته‌ بودم. گرچه‌ بعد پشیمان‌ شده‌ بودم‌ که‌ چرا بعضی‌ چیزها را برای‌ جلب‌نظر به‌ تو گفته‌ام. احساس‌ می‌کردم‌ آدم‌ وراج‌ و یاوه‌ای‌ شده‌ام‌ و خودم‌ را به‌شکل‌ دلقک‌ها درآورده‌ام. اما وقتی‌ از تو جدا می‌شدم، غم‌ عالم‌ توی‌ دلم‌ خانه‌ می‌کرد. بدون‌ تو احساس‌ بیهودگی‌ می‌کردم، اما غرورم‌ نمی‌گذاشت‌ پیش‌ تو اعتراف‌ کنم. کاش‌ به‌قول‌ تو آن‌ اشتباه‌ قشنگ‌ پیش‌ نمی‌آمد. نامی‌ که‌ تو به‌ این‌ عشق‌ داده‌ بودی. و اعتراف‌ کرده‌ بودی‌ که‌ سه‌ سال‌ است‌ دوست‌ام‌ داری. چطور چنین‌ چیزی‌ ممکن‌ است؟ با خودم‌ می‌گفتم: یعنی‌ راست‌ می‌گوید؟ چه‌ چیزی‌ در من‌ بوده‌ که‌ سه‌ سال‌ دوستم‌ داشت. چند بار به‌ زبانم‌ آمده‌ بود که‌ بگویم: پس‌ چرا نمی‌گفتی؟ و عاقبت‌ طاقت‌ نیاوردم‌ و گفتم. تو خندیدی. و به‌سادگی‌ گفتی: اگر می‌گفتم، خیال‌ می‌کردم‌ می‌گویی: برو دیوانه. به‌خاطر موقعیتی‌ که‌ داری‌ عشق‌ مرا نادیده‌ می‌گیری.",داستان کوتاه
عادت دست‌یابی,"همه ما اهداف و خواسته‌های زیادی داریم که دوست داریم به آنها برسیم و زندگی‌مان را زیباتر از قبل از کنیم. این‌که چقدر می‌توانیم اهدافمان را بدست بیاوریم نشان‌دهنده میزان موفقیت ما خواهدبود و این تفاوت افراد موفق و عادی است. کسانی که رسیدن به آن‌چه می‌خواهند برایشان یک عادت است و کسانی که به سختی می‌توانند خودشان را در آرزوهایشان ببینند.
«عادت دست‌یابی» نوشته برنارد راث که به صورت میکروکتاب به همت گروه گردآوری و ترجمه سبکتو منتشر شده‌است، از ۵ ویژگی صحبت می‌کند که عادت بدست‌آوردن موفقیت را در شما ایجاد می‌کنند. عادت‌هایی که زندگی معمولی شما را تبدیل به یک زندگی موفق می‌کنند. این میکروکتاب می‌گوید که تفکر طراحی تا چه حد می‌تواند در زندگی مهم باشد و چه تغییرات مهمی می‌تواند روی آن داشته‌باشد. پس برای این‌که بدست‌آوردن خواسته‌هایتان تنها یک آرزو باقی نماند این میکروکتاب را بخوانید.",مدیریت و کسب و کار
کارل مارکس,"آلِن و. وود (   -۱۹۴۲)، فیلسوف امریکایی است.
 هدف این کتاب بررسی آرای مارکس از منظری فلسفی و جلوگیری از بدفهمی‌‌های عمومی نظرات اوست. ولی از آنجا که مارکس نظام فلسفی‌اش را به روشنی شرح نداده است، آلن وود دست به بازسازی فلسفه منسجمی برمبنای آثار او زده‌ است. در واقع او سعی کرده‌ است که فلسفه مضمر در آثار مارکس را کشف کند. بحث‌‌های آلن وود تماما به مارکس مربوط می‌‌شود و نه به مارکسیسم.
 وود در پیشگفتاری بر ویراست دوم کتاب می‌نویسد:
« بیست سال از نخستین چاپ این کتاب سپری شده است. در طول این مدت اتحاد شوروی و امپراتوری اروپای شرقی‌‌اش سرنگون شده‌ است، سرزمین اصلی چین ساختار اقتصادی هنوز اسما کمونیستی‌اش را به مدل سرمایه‌داری تهاجمی فاشیستی تغییر شکل داده است. 
در جهان سرمایه‌داری، احزابی که خود را مارکسیست می‌خوانند به طور قابل توجهی ضعیف‌تر شده‌اند یا به هر حال دیگر نیروی سیاسی مؤثری نیستند.
 به نظر می‌رسد از اوایل دهه ۱۹۸۰ پست‌ مدرنیسم (یا هرچه که می‌خواهد امروز خود را بنامد) به مثابه ژست مُدِ روز روشنفکران ناراضی جایگزین مارکسیسم شده‌ است. حتی بسیاری از کسانی که در دهه‌‌های پیش انتظار می‌رفت با اندیشه مارکس آشنا باشند و به آن احترام گذارند حال صرفا شعارهای کلیشه‌ای مخالفتی گیج و گنگ را تکرار می‌کنند. 
شاید گزافه نباشد که بگوییم حتی مطالعه آکادمیک در باره اندیشه مارکس به نحوی فراگیر حقیر شمرده می‌شود».",جامعه‌شناسی
روش برداشت از نهج‌البلاغه,"«روش برداشت از نهج البلاغه» از سری کتاب‌های «مجموعه روش‌ها» اثر استاد صفایی حائری است که افق‌های جدیدی را درباره کتاب نهج البلاغه امیرالمومنین پیش روی مشتاقان می‌گشاید.
 استاد در این کتاب، روش‌های برداشت از نهج‌البلاغه را توضیح داده است که شناخت نهج البلاغه اولین پله در برداشت از این کتاب ارزشمند است.
شناخت مقاصد نهج‌البلاغه، شناخت شخصیت حضرت علی (ع) و شناخت موازین تحلیل نهج البلاغه و.... از مباحث بعدی این کتاب‌اند.",کلیات اسلام
چند داستان کوتاه همراه با تحلیل (۴),"از مقدمه کتاب: 
تصور می‌‌کنم آنچه را باید می‌گفتم در جلدهای اول تا سوم گفته‌‌ام. تنها اشاره کنم که شیوه انتخاب داستان‌ها و شیوه تحلیل همان است که قبلاً توضیح داده‌‌ام. خوشحالم که روی‌هم‌‌رفته جامعه ادبی و هنری ما به این شیوه روی خوش نشان داده است. بدیهی است که خطا و ضعف وجود دارد و بدیهی است که هنوز برای رویکردهای تخصصی، چه در انتخاب نویسنده و چه در یکسان‌‌سازی نوع تحلیل‌‌ها، زود است. امیدوارم دیگر صاحب‌نظران با توجه به ظرفیت‌های آینده و شکوفایی هرچه بیشتر استعدادها و، از همه مهم‌تر، نیاز جامعه شیوه‌‌های دیگر را بیازمایند. اما آنچه به طور خاص به این جلد مربوط است: داستان ساندرا سیس‌نروس اندیشه‌‌محور است یا بهتر بگویم می‌تواند باشد. می‌‌توان به واسطه چنین داستانی دیدگاه‌هایی را مطرح کرد که آمیزه‌‌ای از ادبیات، فلسفه، علوم طبیعی و روان‌شناسی هستند. طرح سؤال و آن هم به شکل چندوجهی در این داستان به‌‌مراتب بیشتر از آنچه تاکنون به صورت تقریبا سطحی و نه‌‌چندان بااهمیت گفته شده می‌‌تواند اندیشه خواننده را درگیر کند. در خصوص روت پراوار جاب‌والا، نوع نگرش و بن‌مایه آثارش در یک دید کلی و البته ویژگی‌های خاص داستان «وصیت قاضی» (به عنوان آخرین اثر وی) مد نظر بوده است. نوعی معرفی توأم با حرکتی گذرا بر کلیت داستان و اشاره به چند نکته خاص که از طریق آن خواننده با نویسنده‌‌ای که در جهان مشهور و در ایران ناشناخته است آشنایی پیدا کند. در خصوص داستان آلکس رودریگز البته آن‌قدر در مورد مبانی نظری رئالیسم جادویی مطلب نوشته شده است که نیازی به تکرار مکرر نیست. شاید تمرکز بر مقوله واقعیت و اتخاذ رویکرد هستی‌‌شناختی مطابق الگوهای جدید در تعریف دیگری از واقعیت، به عنوان نوعی خروج از علوم انسانی صرف، دیدگاهی به‌‌نسبت تازه‌‌تر باشد که بتوان به خواننده ارائه کرد. داستان مالامود داستانی است که عمده توجه را در زمان خود و البته تا زمان حاضر به درونمایه نهفته در خود اختصاص داده است. هرچند بی‌‌تردید مالامود استاد ساختار در داستان کوتاه است، این داستان خاص را بیشتر از دید درونمایه آن نگاه می‌کنند. به هر دو وجه اشاره‌‌هایی داشته‌‌ام و از چند نظریه تحلیلگران خارجی هم استفاده کرده‌‌ام. هرچند با برخی از آن‌ها موافق نبوده‌‌ام.",داستان کوتاه
برکت,"«برکت» نام رمانی از ابراهیم اکبری دیزگاه (-۱۳۶۰) است که در قالب یادداشت‌ روزانه روایت می‌شود. طلبه جوانی‌ به نام «یونس برکت» در ایام ماه مبارک رمضان، برای تبلیغ به روستایی به نام میان‌رودان می‌رود. از رفتار نامناسب مردم روستا و واکنش‌های یونس نسبت به آنها، موقعیت‌ و خرده‌موقعیت‌های متعدد داستانی‌ای خلق می‌شود که برای مخاطب جذاب و خواندنی است. جدا از قصه و ماجرای جالب توجه، این اثر به لحاظ فرم و ساختار نیز ویژگی‌های منحصر به فردی دارد.
«برکت» در شانزدهمین دوره جایزه ادبی شهید حبیب غنی‌پور در سال ۱۳۹۵ به عنوان اثر شایسته تقدیر  بخش آزاد معرفی شد.
ساعت ۴ بعدازظهر
گرما امانم را بریده. زبانم را نمی‌توانم تکان بدهم. دکمه‌ی پنکه را تا آخرین درجه زده‌ام و نشسته‌ام زیرش. هوای نفتالینی اتاق را تکانی می‌دهد و من هم خودکار را برداشته‌ام خردخردک چیزی می‌نویسم توی این دفتر. این‌ها را برای چه می‌نویسم؟ به چه دردی می‌خورند؟ به هیچ دردی! شاید روزی این‌ها را گذاشتم توی وبلاگم تا مردم بخوانند و بدانند در این در و دهات‌ها به این طلبه‌ها چه می‌گذرد! شاید هم چاپش کردم اصلاً. خلاصه همین است که هست. امروز می‌خواستم از این خراب‌شده در بروم که نجات دستگیرم کرد و آورد خانه‌اش. حالا در این اتاقک نفتالین گلپری شب و روزم را به هم بیاورم تا عید فطر بیاید و خلاص. خوب است. اگر در خانه هم می‌ماندم، باید با سونیا یکی به دو می‌کردم. هر روز اوقاتم تلخ می‌شد و جنگ اعصاب پیدا می‌کردم که خانم یک روز روزه‌خواری نکند یا لطف کند ظهرهای ماه رمضان مهمانی خانوادگی نگیرد یا هزاران کثافت‌کاری دیگر که حوصله‌اش نیست فعلاً این‌جا بنویسم. البته اگر هم نوشتم، باید همه‌ی این‌ها را دربیاورم و منتشر نکنم. نمی‌شود. او رهایم نمی‌کند. هی می‌آید به ذهنم و اذیتم می‌کند. اصلاً من از دست سونیا فرار کردم. آمدم این‌جا تا از دستش راحت باشم. اما این‌جا هم راحت نیستم. هیچ‌وقت راحت نیستم. گفتم شاید این ماه رمضان را به عافیت بگذرانم، دعایی بخوانم، روزه‌ای بگیرم و... به موضوع دیگری بپردازم. امروز چه اتفاقی افتاد؟ هرچه فکر می‌کنم، چیزی به ذهنم نمی‌آید بنویسم، جز سونیا و جز رجزهای پنج‌ساله‌اش! اگر در این ماه بتوانم او را از ذهنم پاک کنم هنر کرده‌ام. یکی از فضیلت‌های این ماه برایم شاید همین باشد! پاک کردن سونیا از ذهن. ولی نمی‌شود. خوابم گرفته. باید قدری بخوابم. برای نماز ظهر اقامه گفتم. حتی نیت هم کرده بودم که یادم آمد وضو ندارم. مانده بودم چه کار کنم. ادامه بدهم یا نه؟ می‌ترسیدم از غرغر مردم. فوراً برگشتم عقب و گفتم: «ببخشید، یادم رفته وضو بگیرم.»",رمان
مبانی تشیع (ابحاث اعتقادی),"«مبانی تشیّع؛ أبحاث اعتقادی» از دوره علوم و مبانی اسلام و تشیع، بیانات علاّمه آیة الله العظمی حاج سیّد محمّدحسین حسینی طهرانی‌قدّس سرّه الشّریف را با مقدمه و تصحیح سیّد محمّدمحسن حسینی طهرانی دربر دارد.
ع کتاب ۸ فصل دارد که عناوین آن از این قرارند:
مجلس اوّل: حقیقت خیر و شرّ و نسبیّت آن؛
مجلس دوّم: جبر و اختیار و منطق عایشه در جنگ جمل؛
مجلس سوّم: پرسش و پاسخ اعتقادی؛
مجلس چهارم: معرفت به ولایت و وصول به توحید عملی؛
مجلس پنجم: بهترین عمل نزد خدا، و بیان حقیقت فقر انسان؛
مجلس ششم: محوریّت دین اسلام و قرآن بر توحید؛
مجلس هفتم: اهل‌بیت علیهم السّلام، راه اتّصال بشریّت به پروردگار؛
مجلس هشتم: نقد و بررسی قول عامّه در عدالت مطلق صحابه.",کلیات اسلام
نبرد حق و باطل,"کتاب «نبرد حق و باطل»استاد شهید مرتضی مطهری مشتمل بر دو بخش است. بخش اول با عنوان نبرد حق و باطل تلفیق شده پنج گفتار استاد شهید آیت الله مطهری است که دو گفتار آن در سال ۱۳۵۶ در یک مدرسه دینی اقع در دماوند ایراد شده و سه گفتار دیگر، قسمتی از بحثهای آن متفکر شهید تحت عنوان فلسفه تاریخ است که در همان سال‌ها در منزل ایشان تدریس می‌شد. این تلفیق در زمان حیات استاد و با نظر ایشان انجام شده بود، لذا بعد از شهادت آن عزیز به دست چاپ سپرده شد.
بخش دوم تنظیم شده دو سخنرانی استاد تحت عنوان تکامل اجتماعی انسان در تاریخ است که در حدود سال ۱۳۵۰ در دانشگاه شیراز ایراد شده است. این بخش در زمان حیات استاد بدون اجازه و نظارت ایشان با کیفیت نامطلوب منتشر شد که موجب آزردگی خاطر استاد شد و البته در همان زمان از انتشار آن جلوگیری شد.",کلیات اسلام
پدر اسلاگ,"از متن کتاب:
اسلاگ و دوستش دیوی در یکی از خیابان‌های شهر مردی ژولیده را می‌بینند و اسلاگ گمان می‌کند که او پدرش است. اما پدر او که مرده است! اسلاگ معتقد است پدرش به او گفته که بر می‌گردد، آن هم در بهار. ولی انگار واقعیت دارد و پدر او برگشته است. پدرِ اسلاگ رفتگر بود. مردی لاغر با صورتی چروکیده و یک کلاه چرب که همیشه پشت ماشین زباله‌ها آویزان بود و سطل‌های زباله را روی شانه‌اش می‌گذاشت و زباله آنها را پشت ماشین خالی می‌کرد. تا اینکه او بیمار می‌شود و دکترهای بیمارستان اول شست پای او ، بعد مچ پایش و بعد تا نصف رانش را قطع کردند. اسلاگ می‌گفت مادرش حدس می‌زند که میکروب از سطل زباله‌ها بهش سرایت کرده است. اما مادر می‌گفت که همه‌اش به خاطر سیگار است....
دیوید آلموند نویسنده انگلیسی تا کنون جوایز معتبری گرفته است. وی در سال ۲۰۱۰ جایزه جهانی هانس کریستین آندرسن را از آن خود کرد.
از این نویسنده تا کنون کتاب‌های «اسکلیگ و بچه‌ها » و «چشم بهشتی» با ترجمه خانم نسرین وکیلی منتشر شده است که برنده جایزه شورای کتاب کودک و برگزیده چهارمین دوره جشنواره کتاب‌های برتر انجمن فرهنگی ناشران کتاب کودک و نوجوان شده است.",داستان کودک و نوجوانان
دوست باهوش من,"«دوست باهوش من» داستان بلندی از النا فرانته (-۱۹۴۳) یکی از محبوب‌ترین نویسندگان ایتالیا است. فرانته نام مستعار این نویسنده است. رسانه‌ها او را نویسنده‌ای منزوی دانسته‌اند که ترجیح می‌دهد نامش فاش نشود. او مصاحبه‌های رودررو را نمی‌پذیرد و تاکنون نیز عکسی از وی منتشر نشده‌است. رمان مسحورکننده و پربار دوست باهوش من، دوستی‌ای را تصویر می‌کند که عمری به درازا می‌کشد. از طریق زندگی این دو دوست، لی‌لا و لنو (النا) نویسنده با چیره‌دستی داستان تغییر تدریجی محله و شهر و کشور را نیز روایت می‌کند. فرانته با تصویر صادقانه خشونت عشق و اعتماد جاری در زندگی ثابت می‌کند از مهم‌ترین داستان‌نویسان معاصر ایتالیاست. 
نوشته‌های این نویسنده از نظر درونی و نزدیکی به دنیای خصوصی آدم‌ها بسیار نیرومند عمل کرده‌اند، گویی نویسنده از دریچه لنزی، ذهن ما را می‌بیند.
النا فرانته نویسنده‌ قابل توجهی‌ در دنیاست. موفقیت چشمگیر «دوست باهوش من» در صنعت نشر، رویدادی بی‌همتا محسوب می‌شود و غیرممکن می‌توان آن را در ادبیات داستانی معاصر ایتالیا نادیده گرفت.
بخشی از داستان: 
اصلاً حس نوستالژیکی نسبت به دوران کودکیمان ندارم: پر از خشونت بود. هر چیزی روی می‌داد، در خانه و بیرون، هر روز، اما به یاد نمی‌آورم که آن زمان، زندگی خود را زندگی بدی بدانیم. زندگی همان‌طور بود، انگار باید آن طور می‌بود، ما با این وظیفه بزرگ می‌شدیم که زندگی دیگران را سخت‌تر کنیم، قبل از این‌که آن‌ها زندگی ما را سخت‌تر کنند. البته، رفتارهای خوبی را که معلم و کشیش موعظه می‌کردند، دوست داشتم اما احساس می‌کردم به رغم این‌که دختر بودیم، آن روش‌ها مناسب محلۀ ما نبود. زنان بیش از مردان بین خودشان می‌جنگیدند، آن‌ها موی همدیگر را می‌کشیدند و به هم آسیب می‌رساندند. ایجاد درد برای دیگران، نوعی بیماری بود. 
وقتی بچه بودم، حیواناتِ بسیار کوچکِ تقریباً نامرئی را تصور می‌کردم که شب‌ها وارد محله می‌شدند. آن‌ها از تالاب‌ها، از داخل واگن‌های متروک پشت راه‌آهن، از درون علف‌های بدبو که «متعفن» نامیده می‌شدند، از قورباغه‌ها، سمندرها، حشرات، سنگ‌ها، از درون غبار می‌آمدند و وارد آب و غذا و هوا می‌شدند و مادران و مادربزرگان ما را مانند سگان گرسنه عصبانی می‌کردند.",رمان
از آسیب پذیری تا رهایی: نیازها و حقوق زنان قبل و بعد از وقوع بلایای طبیعی,"بلایای طبیعی یا فجایعی که منشاء انسانی دارند، نمی‌توانند جدا از بستر گسترده موضوع «مدیریت توسعه» تعریف شوند. 
شرایط آسیب‌پذیر برخی از افراد جامعه، حاصل وضعیت اقتصادی و اجتماعی آن جامعه و انعکاس برنامه‌ریزی‌های گذشته آن است.
 بنابراین در صورتی می‌توان آسیب‌پذیری نسبت به حوادث را کاهش داد که از آن به عنوان بخش اصلی برنامه‌های توسعه و تحولات اجتماعی یاد شود. نگارندگان در«از آسیب‌پذیری تا رهایی: نیازها و حقوق زنان قبل و بعد از وقوع بلایای طبیعی»، می‌کوشند ابعاد مختلف جنسیت در هنگام وقوع بلایای طبیعی را بررسی کنند. این بررسی در ۶ فصل تنظیم شده است.
 در فصل اول، چارچوب نظری «رویکرد جنسی» مورد بحث قرار می‌گیرد و در فصل دوم مفهوم آسیب‌پذیری بر مبنای این رویکرد تعریف می‌شود. در فصل سوم بر روش‌های پژوهش و جمع‌آوری اطلاعات مناسب با این رویکرد تأکید شده و در فصل چهارم جایگاه زنان قبل از حادثه و در مرحله آمادگی برای مقابله با بلایا مورد بحث قرار می‌گیرد. 
در فصل پنجم بر اهمیت حضور زنان در مرحله امداد تأکید می‌شود و در فصل ششم مشارکت زنان در فرآیند بازسازی و تأثیر آن مورد بررسی قرار می‌گیرد.",جامعه‌شناسی
بوی مهربانی,"«بوی مهربانی» مجموعه سخنان سردبیر نشریه موعود، «اسماعیل شفیعی سروستانی» با جوانان است. او متولد ۱۳۳۷در شیراز، نویسنده، روزنامه‌نگار و مهدویت‌پژوه ایرانی‌ است. پژوهش‌های سروستانی در حوزه غرب‌شناسی، ادبیات فارسی، مطالعات فرهنگی، مطالعات مهدویت و آخرالزّمان‌شناسی است. از او تاکنون مقالات و کتاب‌های مستقلی در حوزه‌های مختلف منتشر شده‌است.
کتاب حاضر، مملو از حرف‌های صمیمانه‌ای است که نویسنده، از تجربه‌های زندگی خویش به رشته‌ی تحریر درآورده‌است.
او در بخشی از کتابش می‌گوید: «شاید این همین خصلت معلمی است که اجازه نمی‌دهد یک نویسنده یا مربی، تنها تماشاگری بی‌تفاوت و بی‌خیال در میان مردم باشد. او چون شمع تا سحرگاه می‌سوزد، تا شاید روشنی‌بخش راه باشد. بوی مهربانی، بوی عطر همه‌ی جوانان و فرزندان ماست که همه‌ی خوبی‌ها و همه‌ی مهربانی‌ها را برایشان می‌خواهیم».
بریده‌ای از کتاب:
بیکاری و گرانی بیداد می‌کند. شهر در انبوهی از دود و خاک و آلودگی دست و پا می‌زند. صدای بوق ماشین‌ها، موتورسیکلت‌ها، بوق و شیپورها وقت و بی‌وقت امان آدم را می‌برد. برای انجام ساده‌ترین کار در شهر ساعت‌های بسیاری را باید صرف‌کرد. تاریکی و سایه از اول صبح تا شب و از اول سال تا آخر سال و همه‌ی سال‌ها، زندگی در آپارتمان‌های فسقلی را بدل به زندان کرده‌است. ترافیک برای کسی اعصاب و روان باقی نگذاشته، هزاران گدا و معتاد در گوشه و کنار شهر، در پارک‌ها و سر چهارراه‌ها، روح و روان آدم را می‌آزارد...انواع درد و مرض و رنج و هزینه‌های کمرشکن دیگر تاب و تحمل را از همه گرفته‌است. راستی اگر بنا بود برای همه‌ی آنچه که پیرامون ما می‌گذرد تنها یک کلمه، بله تنها یک کلمه پیدا کنیم که همه‌ی حرف را در خود داشته‌باشد چه کلمه‌ای بر زبان می‌آوریم؟",کلیات اسلام
تاگوس، مرد اسبی (نبرد هیولاها، شش گانه اول: سپر اسرار آمیز- جلد چهارم),"مجموعه رمان نبرد هیولاها داستانی است پر ماجرا و فانتزی.
جادوگر شیطانی هیولای سحر آمیز آوانتیا را طلسم و جادو کرده است.فقط قهرمان واقعی می تواند هیولا را آزاد کند و اجازه ندهد که کشور را ویران کنند.
آیا تام همان قهرمانی است که آوانتیا منتظرش بوده است؟ به تام بپیوندید و در نبرد او شرکت کنید.
آیا شما جرأت دارید با تام همراه شوید؟ آیا می توانید از این نبرد جان سالم به در ببرید؟",داستان کودک و نوجوانان
مقالات گوناگون خلیج فارس,"«مقالات گوناگون پیرامون خلیج فارس» سه مقاله با موضوع خلیج فارس از سید ابوالفضل حسینی است. پیشینه خلیج فارس، رقابت فرانسه با انگلستان در خلیج فارس در عصر استعمار و اکتشاف و استخراج نفت در کویت وتاثیرات آن برزندگی مردم این کشور عناوین مقالات این مجموعه‌اند.
در آغاز مقاله سوم این مجموعه می‌خوانید:
همانطور که می ‌دانیم اولین چاه نفت در منطقه خلیج فارس در شهر مسجد سلیمان شروع به فوران نمود به سال ۱۹۰۸ م وداستان آن خم این چنین آغاز شد که در دوران ناصرالدین شاه قاجار یک باستان شناس فرانسوی به نام دمورگان در منطقه خوزستان فعالیتهای باستان شناسی انجام می داد دمورگان در مراجعت خود به اروپا با چاپ مقالاتی در روزنامه های فرانسه به اروپایی ها تفهیم نمود که در زمانی که در خوزستان فعالیتهای باستان شناسی انجام میداده آثاری از وجود نفت برروی زمین مشاهده میکرده واین نشان میدهد که در زیر آن هم نفت وجود دارد یعنی اگر ما در آن منطقه چاه حفر کنیم به نفت برسیم این موضوع را چند نفر اروپایی دیگر که در خوزستان حضور داشتند و بعدا به اروپا مراجعت کرده بودند تایید نمودند وهمه اینها باعث شد تا یک سرمایه دار اروپایی به نام ناکسی دارسی برای این موضوع سرمایه گذاری کند وسرانجام یعد از مدتها تلاش و رنج وزحمت اولین چاه نفت در مسجد سلیمان شروع به فوران نمود وبدین ترتیب فصل جدیدی در تاریخ خلیج فارس گشوده شد که اکتشاف واستخراج نفت نام دارد.
ما در این تحقیق قصد داریم تا اثرات و نتایج استخراج نفت را در کشور کویت بررسی کنیم. به عبارت بهتر می خواهیم بدانیم اکتشاف واستخراج نفت چه تغییر وتحولاتی در زندگی مردم کویت پدید آورده است.",جامعه‌شناسی
شردرمن ۳؛ مارمولک,"«شردرمن» پسربچه‌ای است که در ظاهر دست‌و‌پا چلفتی به نظر می‌رسد اما در واقعیت ابر قهرمانی است که با بی‌عدالتی مبارزه می‌کند. «وندلین وان درانن» داستان‌های شردرمن را به صورت یک مجموعه چهار جلدی نوشته است که هر بار شردرمن نقابش را به صورت می‌زند و در یک ماجرای جذاب و خواندی به مبارزه با بی‌عدالتی‌ها می‌رود. کتاب «شردرمن؛ مارمولک» جلد «سوم» از این مجموعه است. 
خانم «وندلین وان درانن» نیز مانند خود شندرمن زندگی پرماجرایی داشته و شغل‌های مختلفی از راننده جرثقیل تا معلمی را امتحان کرده اما در حال حاضر به صورت تمام وقت به داستان نویسی مشغول است.",داستان کودک و نوجوانان
چهل گوهر ناب,«چهل گوهر ناب» جلد چهارم از مجموعه‌ی «در پیشگاه شمس»، دربردارنده‌ی متن و ترجمه‌ی چهل حدیث نورانی از امام رضا (ع) است.,کلیات اسلام
جشن فرخنده,«جشن فرخنده» نوشته جلال آل احمد(۱۳۴۸-۱۳۰۲)، نویسنده معاصر ایرانی و از مجموعه مطالعه در وقت اضافه است.,داستان کوتاه
امیرعلی و دهکده جهانی,"این اثر مجموعه داستان های کوتاه فارسی برای رده سنی نوجوان و جوان است که نویسنده آن سعی کرده در قالب داستان کوتاه به دغدغه های نوجوانان امروز توجه کند. همچنین برخی از داستان های این کتاب در زمان های متفاوت رخ می دهد اما بیشتر آن ها مربوط به زمان حاضر است.

این مجموعه شامل هشت داستان کوتاه با عناوین امیر علی و دهکده جهانی، پاپاخ، مسافر، چرخید و چرخید، درخت زیر برف پنهان شده بود، آب آن بالا جا مانده، پاییز تاکستان و به درد نابغه ها نمی‌خورد است.",داستان کوتاه
انسان و ایمان,"کتاب صوتی «انسان و ایمان» اثر استاد شهید مطهری، اولین کتاب از کتاب‌های مجموعه «مقدمه‌ای بر جهان‌بینی اسلامی» است. مجموعه شش جلدی مقدمه‌ای بر جهان‌بینی اسلامی آخرین اثر نگارشی استاد مطهری به شمار می‌آید. این کتاب توسط بنیاد علمی فرهنگی شهید مطهری با همکاری انتشارات صدرا تولید شده است.
در این کتاب، قلمرو انسان و آگاهی‌ها و خواسته‌های او در مقایسه با حیوان مورد بررسی قرار گرفته و ملاک امتیاز انسان از حیوان، علم و ایمان دانسته شده است. رابطه علم و ایمان و آثار و فواید ایمان مذهبی، از بحث‌های دیگر این کتاب است. در ادامه پس از طرح ضرورت وجود مکتب و ایدئولوژی و برشمردن انواع ایدئولوژی، مکتب اسلام به عنوان مکتبی جامع و همه جانبه مورد توجه واقع شده است. منابع تفکر در اسلام (طبیعت، تاریخ و ضمیر انسان) بحث پایانی کتاب را تشکیل می‌دهد. 
انگیزه استاد مطهری از نگارش مجموعه جهان‌بینی اسلامی، بیشتر رفع شبهات و نمایاندن انحرافات فکری در زمینه اصول دین بوده است. این مجموعه در واقع یک دوره اصول عقاید است (غیر از مسئله امامت که در کتاب امامت و رهبری بحث شده است) و از سبکی بدیع و بیانی شیوا برخوردار است و برای آنکه کتاب درسی قرار گیرد مناسب است.",کلیات اسلام
زیر نور شمع,"«مهدی پاکدل» با صدای رسا و بیان شیوا و با موسقی «مهدی زارع» شما را به دنیای ساده، شنیدنی و اصیل هوشنگ مرادی کرمانی در «زیر نور شمع» می‌برد. لحن پاکدل در این کتاب آن‌قدر قوی، تاثیرگذار و در عین‌حال خودمانی است که توانسته به ساده‌ترین قصه‌های مرادی کرمانی در این مجموعه رنگی باطراوت بدهد. 
 «زیر نور شمع»، «هنرمند»، «آواز همسایه»، «کلاه‌ها»، «پیشکش»، «ابراهیم»، «تخم‌مرغ»، «پلو خورش»، «گوشواره» و «مادر» نام ده قصه‌‌ی کوتاهی است که در این کتاب صوتی می‌شنوید.
این قصه‌ها که نگاهی متفاوت به زندگی آدم‌ها و شرایط فرهنگی و اجتماعی آنان دارند،ساده و روان و درعین‌حال تاثیرگذارند و عجیب بر دل می‌نشینند. همچنین شنیدن هر قصه، اشتیاق شنیدن قصه‌ی بعدی را بیشتر می‌کند. از ویژگی‌های این کتاب، استفاده از موسیقی‌های مناسب است که تلاش شده در روایت‌گری قصه‌ها و فضا‌سازی موسیقیایی آن‌ها، امانت‌دار حس‌‌وحال داستان‌ها باشد.",داستان کودک و نوجوانان
مریخی,"رمان «مریخی» رمانی ایرانی از «فرهاد کشوری» است، رمانی با زبان ساده اما جذاب که روایت زندگی مردی است که هویت اش را گم می‌کند. داستان فضایی سورئال‌گونه و وهم‌آلود دارد.
قسمتی از رمان: «خوشحال بودم که یکی از آدم‌های قصه‌ها برگشته بود سرِ جایش و بعد خودش را به عصر داستان رسانده بود. امشب انگار داشت شب من می‌شد.
گفت: «می‌خواستید جوک بگویید.»
گفتم: «نه، نمی‌گویم. آن جوک برای فراری دادن آدم‌های قصه‌هاست که مزاحمم می‌شوند. شما به عصر داستان برگشتی و دیگر جزو آن‌ها نیستی.»",رمان
آنِ آن (حج),"کتاب آنِ آن (حج)، برگرفته از برداشت‌ها، نوشته‌ها و پژوهشی پیرامون حج است. آنچه که این کتاب را متفاوت تر از مجموعه‌‌های به چاپ رسیده تاکنون می‌کند، از یک سو قرار گرفتن اندیشه‌‌های لطیف عرفانی با تاریخ اسلام و مکان‌ها بوده و از سوی دیگر با توجه به موقعیت‌‌های مکانی شرح و بسط زندگی افراد و صحابه‌ها جهت تکمیل شناخت مخاطب از فضای و موقعیت آن سرزمین مقدس می‌پردازد. 
کتاب در نگاه نوی مخاطب را به جستجوی اندیشدن، یافتن و به معراج رفتن مسافر این مسیر با بینش و درکی به اندازه خویش می‌کند.",کلیات اسلام
اشتباه دوم,"«اشتباه دوم» مجموعه داستان کوتاه نوشته داوود براتی دهقی (  -۱۳۵۶)، نویسنده معاصر است

داستان‌های «اشتباه دوم» براساس واقعیت و تجربیات شخصی نویسنده نوشته شده‌است. وی با انتخاب سبکی واقع‌گرا در داستان‌هایش سعی بر این دارد که دردها و رنج‌های جامعه‌ای که در آن زندگی می‌کند را به تصویر بکشد .

در بخشی از داستان کوتاه «اشتباه دوم » از این مجموعه می‌خوانیم:

هنوز حرف‌هایم تمام نشده بود که جناب سرهنگ بابازاده رو به من کرد و همان‌طور که به چشم‌هایم خیره شده بود گفت:

"" درست می‌گویی... هیچ کس باور نمی‌کند و نخواهد کرد‌!... تا جایی که با ناصر همخانه شدید را درست گفتی، ولی این‌که تو از اختلافات میان اصغر که فردی معتاد بود با زنش استفاده کردی و با آن زن رابطه نامشروع به راه انداختی چیزی بود که هرگز در قصه‌ات نگفتی‌!... آری تو از نبود ناصر در آن خانه استفاده می‌کردی و با آن زن ملاقات داشتی، ولی آن زن یک روز به سراغت آمد و گفت از کار خود پشیمان شده است و تصمیم دارد همه چیز را به شوهرش بگوید، تو که ناخواسته به سوی او کشیده شده بودی و به هیچ وجه نمی‌توانستی رابطه‌ات را با او تمام شده ببینی، تصمیم گرفتی تا به هر شکلی که شده است او را راضی کنی که از تصمیمش منصرف شود و آن رابطه را به هم نزند. ولی با فهمیدن ناصر و پی بردن او به ماجرا دیگر مشکل فقط زن اصغر نبود، بلکه ناصر نیز شده بود قوز بالای قوز!... زیرا او هم تهدید کرده بود که اگر آن خانه را تخلیه نکنی و به فکر جایی برای زندگی نباشی ماجرا را لو می‌دهد و قضیه را به اصغر می‌گوید. البته باید بدانی که طبق گزارشات پزشکی قانونی زن اصغر مقتول اول نبوده است، بلکه قبل از او ناصر به قتل رسیده بوده تا دیگر نتواند ماجرا را به کسی بگوید.",داستان کوتاه
امنیت سایبری در آمریکا,این گزارش بخشی از پروژه ناتو است که مرور جامعی بر مدل‌های سازمآن‌های ملی برای تضمین امنیت سایبری کشورهای عضو این سازمان است. این پروژه به متحدان ناتو در مورد مدیریت امنیت سایبری ملی کمک می‌کند، در نتیجه با هدف حمایت از کشورها در ارتقای ساختار سازمانی خود، تشویق به نوآوری در شیوه‌ها و کمک به توسعه همکاری میان مؤسسات ملی مختلف در کشورهای عضو ناتو انجام شده است. مرکز تعلیم و تربیت دفاع سایبری ناتو(NATO CCD COE) ، مؤسسه‌ای تحقیقاتی و آموزشی و سازمان بین‌المللی نظامی است که در سال 2008 توسط شورای آتلانتیک شمالی ناتو تاسیس و در استونی واقع شده است که بر تحقیقات کاربردی بین رشته‌ای و هم‌چنین مشاوره، آموزش و تحقیق در زمینه امنیت سایبری متمرکز است.,جامعه‌شناسی
من و تو,"«من و تو» شامل ۵ داستان کوتاه با رویکرد اخلاق و اجتماعی از مریم بابادی(-۱۳۶۲)، نویسنده معاصر ایرانی است.
در بریده‌ای از داستان «بلا» می‌خوانیم:
«به دیوار تکیه داده و زانوی غم بغل گرفته بود. الان چهار ماه می‌گذشت که در زندان بسر می‌برد به خاطر ضربه‌ی چاقویی که به اشتباه به پسر جوانی بنام شاهین در دعوا زد و باعث مرگش شد. حالا باید خانواده‌ی مقتول هزینه را پرداخت می‌کرد تا او را اعدام می‌کردند. چشم به زمین دوخته بود. هر کس سرگرم کاری بود، بی‌حوصله بود، فکر اینکه هر لحظه ممکن است خبر اعدامش برسد او را دیوانه کرده بود. با وجود داروهای آرام بخش بیشتر شب‌ها خواب‌های آشفته می‌دید. صدای سعید را شنید؛ سعید هم به خاطر فروش مواد مخدر به زندان افتاده بود. نزدیک او شد و گفت:
- پاشو بریم سالن غذاخوری، پاشو خودم کارتو درست می‌کنم پسر.
محسن به او نگاه کرد و گفت غذا نمی‌خورم، سعید دست او را گرفت و گفت:
- بلند شو بریم دیوانگی نکن پسر
محسن دستش را رها کرد و گفت:
- گفتم نمی‌خورم
همه زندانیها به طرف غذاخوری می‌رفتند که از بلندگوی زندان صدایی آمد:
- زندانی محسن حیدری به دفتر زندان مراجعه کند.
سعید گفت:
- تو رو صدا می‌ زنند.
و نگاهی به محسن انداخت و پرسید:
- یعنی چه کارت دارند؟
وحشت تمام وجود محسن را فرا گرفت، قلبش تند تند می‌زد، نمی‌توانست از جا بلند شود.»",داستان کوتاه
موعود اهل سنت ( مهدی‌پژوهی در آثار اهل سنت),"«موعود اهل سنت» تحقیقی در بحث مهدویت و نشانه‌های ظهور در کتب اهل سنّت است. 
کتاب «سنن»، سومین کتاب از «صحاح سته» و یکی از مهمترین کتب اهل سنت است. از نظر اعتبار علمی، رتبه «سنن» ابن داوود پس از صحیح بخاری و مسلم قرار دارد.
بخشی از مطلب کتاب «سنن» ابن داوود این است که :
جابر بن سمره می‌گوید: از رسول الله شنیدم که می‌فرمود: «این دین برای همیشه برقرار نخواهد بود، مگر دوازده نفر که همگی در امت شما هستند بر شما خلافت کنند». جابر می‌گوید: کلامی از رسول الله شنیدم که متوجه منظورش نشدم، از پدرم پرسیدم او گفت: یعنی همه دوازده نفر از قریشند.
همچنین در روایت دیگری آمده که پیامبر فرمود: «اگر از دنیا جز یک روز باقی نمانده باشد، خداوند آن روز را آنقدر طولانی می کند تا مردی از من (یا از اهل بیت من) برمی‌انگیزد، اسم او اسم من است و اسم پدرش، اسم پدر من است. زمین را از عدل پر می‌کند، همچنان‌که از ظلم پوشیده شده‌است».
این مطالب در یکی از کتاب‌هایی از اهل سنت آمده‌است که اکثریت آنها، آن را قبول دارند و به عنوان کتب مرجع از آن استفاده می‌کنند.",کلیات اسلام
اندیشه‌های ماندگار امام خمینی (ره),"«اندیشه‌های ماندگار امام خمینی (ره)» به کوشش نادر حاجی‌شمسائی (-۱۳۵۶)، اندیشه‌های رهبر انقلاب را در زمینه‌های گوناگون سیاست و مملکت‌داری، اقتصاد و عدالت اجتماعی، آزادی و تعلیم و تربیت جوانان و زنان بیان کرده‌است. 
 در مقدمه می‌خوانید:
انقلاب اسلامی ایران در پرتو اندیشه‌های ناب حضرت امام خمینی قدس الله نفسة الزکیه انفجاری بود که در دل یکی از تاریک‌ترین مقاطع تاریخی کشورمان به ظهور رسید بدون شک تحکیم، بسط، تبیین و شناخت اندیشه‌های حضرت امام (ره) از رسالت‌های عظیم پیروان صادق اوست.
شکوفایی کشور عزیزمان ایران اسلامی در زمینه‌های مختلف و رفع کاستی‌های موجود مخصوصاً در زمینه‌های اقتصاد و عدالت اجتماعی نیازمند درک دقیق اندیشه‌های آن پیشوای ربانی و عمل به آن توسط مسؤلان و آحاد مختلف مردم می‌باشد. به همین دلیل ماندگارترین تفکرات حضرت امام (ره) در هفت فصل در این مجموعه گردآوری شده است تا چراغ راهی باشد برای عاشقان آن رهبر فرزانه تا با عمل به آن در جهت پیشرفت کشورمان گام‌های مؤثری بردارند.
پند و عبرت از گفتار و کردار بزرگان خصوصاً رهبران دینی نشأت گرفته از پنداری صحیح و عمیق است که همواره مورد توجه همه کمال‌خواهان و آزاداندیشان بوده است؛ به ویژه اگر مقتدای آدمی، انسان الاهی و عظیم‌الشأن باشد به گونه‌ای که تمام رهبران بزرگ جهان نزد وی، کوچکی بیش نباشند.",کلیات اسلام
اسلام شناسی (درس‌های دانشگاه مشهد),"«اسلام‌شناسی (درس‌های دانشگاه مشهد)» اثر دکتر علی شریعتی (۱۳۵۶-۱۳۱۲) کتابی است  که هویت دین اسلام و تاریخ اسلام را درکنار هم دارد. چرا که اولین فصل آن با پرسش اسلام چیست؟ و محمد (ص) کیست آغاز می‌شود. دکتر علی شریعتی فیلسوف  تاریخ‌شناس، جامعه‌شناس و  دین پژوه، در این سخنرانی‌ها که در دانشگاه مشهد برگزار شده و درواقع درس گفتارهای او است به تشریح نقش جهان‌بینی توحیدی اسلام پرداخته است و شخصیت پیامبر اسلام و وقایع هشت‌سال اول هجرت را بازبینی و تحلیل کرده‌است. در بخشی از مقدمه کتاب می‌خوانیم: 
 ما (به اعتبار مسلمان بودن و نیز به اعتبار ایرانی بودن) سهم بسیار بزرگی در تکوین مدنیت اسلامی و نیز در حوادث بزرگ تاریخی در طول چهارده قرن داریم. شناخت اسلام (مذهب، تاریخ و تمدنش) در عین حال شناخت ایران است. غالباً آن‌ها که بر اساس عاطفۀ میهن‌پرستی و ایران دوستی می‌خواهند عظمت و اصالت نژاد ایرانی را در تاریخ نشان دهند، تنها به تجدید خاطرۀ افتخارات و آثار تمدن باستانی ما (اکثر همراه با روح اغراق و افراط) اکتفا می‌کنند و برای توفیق در این راه می‌کوشند تا تاریخ و تمدن اسلام را تحقیر کنند و آن را تا آنجا که می‌توانند نادیده انگارند. و این کارِ بسیار ناشیانه‌ای است که از تعصب برمی‌خیزد و نقض غرض هم می‌کند، در حالی که هیچ‌گاه در طول تاریخ، نژاد ایرانی بهتر و باشکوه‌تر از قرون درخشان تمدن اسلامی مجالی برای بروز استعداد و لیاقت خویش به دست نیاورده است. و اگر هم فرض کنیم که در گذشته چنین موقعیتی داشته، آثار و اسناد روشن و زنده و غیر قابل انکاری (آن‌چنان که از دوران اسلامی داریم) بر جای نمانده است و ناچار تا حد بسیاری برای اثبات آن باید به حدس و فرض و مبالغه و گزافه‌گویی و مغلطه و تحریف و تحقیر دیگران و خودستایی ناپسند دست زد....",کلیات اسلام
تخم‌مرغ‌های سخنگو,"کتاب صوتی «تخم‌مرغ‌های سخنگو» اثر رابرت دی سن سوسی، نویسنده کتاب کودکان اهل کالیفرنیا است.
در زمان­‌های قدیم خانمی با دو دخترش به اسم‌های میلیسِن و بِلَنچ زندگی میکرد.
میلیسِن بدخلق و اخمو و از اون­ طرف هم خواهر کوچیکترش خوش­ برخورد و مهربون بود.
ولی دختر مورد علاقه­ ی مادرشون بلنچِ مهربون نبود و اون میلیسن رو بیشتر دوست­ داشت.
مادر بلنچ رو مجبور میکرد تا سخت کار بکنه و زحمت بکشه ولی خودش و میلیسن صبح تا شب فقط مشغول خوردن و خوابیدن بودند.
اون­ ها فقط به این فکر میکردند که چطور میتونند جلوی بقیه­ ی آدم­ ها جلب­ توجه کنند و زندگی پر زرق و برقی داشته باشند.
یک روز مادر، بلنچ رو به­ طرف چاه فرستاد تا مقداری آب بیاره.",داستان کودک و نوجوانان
یه عالمه فرشته,«یه عالمه فرشته» داستان کودک با موضوع وقف به قلم نعیمه جلالی‌نژاد و به تصویرسازی حکیمه شریفی است.,داستان کودک و نوجوانان
۵ تکنیک طلایی برای ثروتمند شدن با استفاده از قانون جذب,"«۵ تکنیک طلایی برای ثروتمند شدن با استفاده از قانون جذب» اثری از مهدی عاقلیان است. این کتاب به اثرات قانون جذب در زندگی خصوصا در زمینه جذب پول و ثروت می‌پردازد.
طرز تفکر شخصی مردم ثروتمند و به اصطلاح میلیونرها، یک شیوه فکری است که افراد موفق و دستاوردهای آن، او را از بقیه جمعیت جدا می‌کند.
ذهن ناخودآگاه شما بسیار قوی‌تر از ذهن خودآگاه شماست.
حقیقت این است که:
« اگر شما نمی‌دانید  که چگونه به طرز فکر یک میلیونر برسید، شما در حال چرخیدن به دور خود هستید.»
کتاب ۵ تکنیک طلایی برای ثروتمند شدن با استفاده از قانون جذب توسط مهدی عاقلیان برای افراد بی‌پولی که می‌خواهند ثروتمند شوند نوشته شده است.
طبق تحقیقات به عمل آمده متاسفانه بیش از ۹۰درصد افرادی که از قانون جذب پیروی می‌کنند به هیچ دستاوردی نمی‌رسند. بعضی از افراد نحوه استفاده از قانون جذب را نمی‌دانند و با تکرار یک خواسته انتظار جذب اون خواسته رو دارند. آن‌ها همیشه در حال جنگ برای بدست آوردن خواسته خود هستند.
این ۵ گام طلایی به شما کمک می‌کند تا به استقلال مالی برسید و هر مبلغ دلخواه رو جذب کنید. و به همه اهداف و آرزوهایتان برسید.
 این کتاب گویا را با صدای نازنین آذرسا بشنوید.",مدیریت و کسب و کار
تشویق,"جین آستن ( ۱۸۱۷- ۱۷۷۵)، نویسنده‌ انگلیسی است که آثارش ادبیات غرب را سخت تحت تأثیر قرار داد.

 شناخت او از زندگی زنان و مهارتش در گوشه و کنایه‌ها، آستن را به یکی از مشهورترین رمان‌نویسان عصر خودش تبدیل کرده‌ است.

«تشویق» نخستین بار در ۱۸۱۸ و پس از مرگ آستن منتشر شد. مخاطب در این رمان با داستان زندگی و آشفتگی‌های درونی زنی آشنا می‌شود که چند سال پیش به تشویق دوستش، به درخواست ازدواج با فرد محبوبش جواب رد داد و حال امیدوار است شرایطی فراهم شود تا بار دیگر این درخواست مطرح شود. 

شخصیت اول داستان حدود ۳۰ سال سن دارد و در محیطی با ارزش‌های سنتی و خاص خود زندگی می‌کند و برای رسیدن به خواسته‌اش کاری جز انتظار از دستش بر نمی‌آید. 

«تشویق» داستانِ شروع یک زندگی عاشقانه و عاقلانه است که از نقطه‌ای غم‌انگیز شروع می‌شود. حوادث این رویداد چنان خواننده را افسون می‌کند که شیرینی آن با تمام وجود احساس می‌شود. 

این رمان پیش‌تر با عنوان «ترغیب» در ایران ترجمه و منتشر شده است.",رمان
نوشته‌ی روی دیوار (داستان‌های انقلاب جلد چهارم),"«نوشته روی دیوار» جلد چهارم از قصه‌های مجموعه «داستان‌های انقلاب» سوره مهر است که محمدرضا سرشار (رهگذر) آنها را گزینش و ویرایش کرده است. داستان‌های این مجموعه با هدف آشناساختن نوجوانان با جریان انقلاب و ارزش‌های انقلاب اسلامی گردآوری و نگاشته شده‌اند:
«نزدیک کوچه که رسیدم، دلهره‌ام بیشتر شد. دلم نمی‌خواست از بچه‌های محله، کسی مرا ببیند که از مدرسه برمی‌گردم. پیچیدم توی کوچه. حسن جلو خانهٔ خودشان نشسته بود. پاهایم سست شد. اگر می‌توانستم برمی‌گشتم. اما نمی‌شد. وقتی وارد کوچه شدم، حسن مرا دیده بود و به طرفم می‌آمد.
ـ کجا رفته بودی؟
از خجالت سرم را پایین انداختم و آرام گفتم: «مدرسه.»
حسن، با اعتراض پرسید: «تو هم توی این اوضاع، وقت گیر آورده‌ای؟ کی رفته مدرسه، که تو رفتی؟»
همکلاس بودیم و همسایهٔ روبه‌روی هم. قبل از تق و لق شدن وضع مدرسه‌ها، دوست صمیمی هم بودیم. اما مدرسه رفتنم باعث شده بود که بیشتر بچه‌ها از دستم دلخور باشند. دلم می‌خواست ثابت کنم که رفتنم بیهوده نبوده است. گفتم: «آقای مدیر آمد، حاضر و غایب کرد. بعد هم مدرسه را تعطیل کرد.»
حسن زیر لب غُرغُر کرد: «آن‌قدر غایب بگذارد تا جانش در بیاید.»
با آن اوضاع، کسی به مدرسه فکر نمی‌کرد. حسن پدرم را می‌شناخت. برای همین، گفتم: «پدرم مجبورم کرد که بروم. خودم دلم نمی‌خواست.»",داستان کودک و نوجوانان
در محضر توپخانه؛ خودشهرنگاری در مطالعه فضاهای شهری,"کتاب «در محضر توپخانه؛ خودشهرنگاری در مطالعه فضاهای شهری» نوشته محمد نظرپور، نگاهی انتقادی است به بخشی از جریان آکادمیک شهرسازی ایران و کوششی است تا آموزش شهرسازی را بیش از پیش به فهم و درک واقعیت شهری نزدیک کند و به ازخودبیگانگی طراح  پایان دهد.
کتاب از دو بخش تشکیل‌ شده‌ است. نویسنده در بخش اول به شرح «خودشهرنگاری» پرداخته‌ است. «خودشهرنگاری» نوعی روش تحقیق کیفی است که پژوهشگر و طراح شهر را در ارتباط بی‌واسطه با فضای شهری قرار می‌دهد و بهانه‌ای می‌شود که از آتلیه‌ها خارج و در شهر جاری شود. این روش ریشه‌های خود را مدیون انسان‌شناسی و جامعه‌شناسی معاصر است.
بخش دوم کتاب گزیده‌ای از تمرین خودشهرنگاری نویسنده در کنار میدان توپخانه است که در قالب پایان‌نامۀ تحصیلی‌ در دانشگاه تهران انجام شده است. تمرینی که در آن، نویسنده دریک ارتباط بی‌واسطه با میدان، سعی کرده است با لایه‌های پنهان زندگی شهری ارتباط برقرارکند.",جامعه‌شناسی
کارکشته: چگونه ماهرترین و خلاق‌ترین کارکنانتان را رهبری کنید؟,"«کارکشته» نوشته راب گافی(   -۱۹۵۲)، استاد رفتار سازمانی در مدرسه‌بازرگانی لندن و گرت جونز(   -۱۹۵۱)، استاد مدعو در مدرسه ‌بازرگانی اسپانیا است. این کتاب به این پرسش پاسخ می‌دهد که چگونه ماهرترین و خلاق‌ترین کارکنانتان را رهبری کنید؟
این کتاب، از نظرگاهی نو و متمایز، به سازمان، مدیریت و رهبری می‌نگرد. نویسندگان کتاب، با شناختی عمیق نسبت به بسیاری از سازمان‌های قرن حاضر، آگاه بودند که ترکیب نیروی انسانی در سازمان‌های دورۀ اقتصاد دانشی نسبت به سازمان‌های فعال در دوره‌های قبلی متفاوت است؛ این سازمان‌ها مملو از نیروهای ماهر، خبره، تحصیلکرده، حرفه‌ای و به بیانی بهتر «کارکشته» هستند. هدایت این افراد الزامات جدیدی برای سازمان‌ها و رهبرانشان ایجاب می‌کند. رهبری مناسب این افراد امری ارزشمند تلقی می‌شود و نیز رهبری نامناسب ایشان لغزش‌هایی به وجود می‌آورد. این کتاب به بررسی ویژگی‌های این افراد، گروه‌ها و سازمان‌های برآمده از آنها می‌پردازد و مدیریت آنها را مورد ملاحظه و بررسی قرار می‌دهد.
در بریده‌ای از کتاب می‌خوانیم:
«کارکشتگان افرادی بسیار ارزشمند هستند. در حقیقت، به زعم نگارنده آنها یا ارزشمندترین اعضای یک سازمان هستند، حتی ارزشمندتر از رهبران، (حتی، شاید، ارزشمندتر از مدیران عامل) یا دست‌کم ظرفیت تبدیل شدن به ارزشمندترین افراد را دارا هستند. بااین‌حال، این نکته بدان معنا نیست که آنها به‌طور خودکار ظرفیت‌های خود را محقق می‌کنند و این همان نکتۀ مورد نظر است: کارکشتگانی که از آنها یاد می‌شود، قادر به انجام کارهای بزرگی هستند، اما این امر فقط زمانی رخ می‌دهد که شرایط سازمانی و رهبری، آنها را قادر به تحقق ظرفیت‌هایشان کند. این جمله را از زبان مدیرعاملی در یک همایش سازمانی شنیدیم: «شغل من اطمینان‌بخشی در مورد حرکت سازمان در راستای منافع شما است.»",مدیریت و کسب و کار
سن نفرت‌انگیز,"«سن نفرت‌انگیز» مجموعه هشت شاهکار داستان کوتاه از نویسندگان بزرگ جهان به گزینش و برگردان آرتوش بوداقیان(   -۱۳۳۴) است. 
نویسندگان داستان‌های این مجموعه لوئیجی پیرآندللو، آلبرتو موراویا، نیوا فومیو، جک لندن، ریموند کارور، آنتوان چخوف و هایاشی فومی‌کو هستند.
برگرداننده در آغاز کتاب تعریف داستان کوتاه را قطع نظر از کوتاه یا بلند بودن آن از لین یو تانگ (Lin yu tang) ادیب پرآوازه چینی است نقل می‌کند که می‌گوید: «... غرض از یک داستان کوتاه به گمان من این است که کسی که آن را می‌خواند با رضامندی احساس کند که به بینشی ویژه از خصایص بشری دست یافته و دانش او از زندگی بیشتر شده و دلسوزی و عشق و همدلی‌اش با آحادی از نوع بشر افزون‌تر گشته است...» 
و در پایان درباره جایگاه داستان و داستان‌خوانی می‌نویسد:
«... وقتی داستان را تمام می‌کنی، می‌مانی که زمان چگونه گذشت؟ وقتی که در داستان غوطه می‌خوری یادت می‌رود که کجا هستی و چه می‌کنی یا چه اتفاقی افتاده یا خواهد افتاد چون هنگام مطالعه آن زمان مفهوم خود را از دست می‌دهد. خوانندگان داستان‌های کوتاه از خنده‌های بی‌لبخند، چهره‌های خشک و عبوس، ضجه‌های بی‌اشک، خشم‌های توفنده و انواع و اقسام ماجراها و شخصیت‌ها و تجربه‌ها انباشته‌اند و برآیند خواندن آن‌ها بینش، پختگی، شناخت و دید آن چنان گسترده‌ای است که محال است مردم عادی، یعنی آنانی که رمان و داستان نمی‌خوانند، واجد آن باشند. داستان و رمان‌خوانان به پختگی و اعتلاء احساسی و عاطفی‌شان است که از دیگران متمایزند...»",داستان کوتاه
قصه کربلا (۶): فصل یاران,"«فصل یاران» به قلم مهدی قزلی(-۱۳۵۹)، جلد ششم از مجموعه ده جلدی قصه کربلا است.
این کتاب به یاران امام حسین(ع) در روز عاشورا و چگونگی پیوستن او به کاروان عاشوراییان می‌پردازد.",کلیات اسلام
۱‍۱۴ ایده‌ی کسب‌وکار میلیونی با کمترین سرمایه اولیه,"یک تصور اشتباه وجود دارد که خیلی‌ها فکر می‌کنند راه‌اندازی کسب‌وکار فقط با سرمایه‌های چند میلیون تومانی و هزینه‌های سنگین امکان‌پذیر است اما حتی اگر شرایط مالی مناسبی ندارید می‌توانید با کمترین سرمایه‌اولیه و با به کار بردن روش‌های این کتاب کسب‌وکار خودتون رو راه‌اندازی کنید یا در کسب‌وکار خودتان خلاقیت‌های فوق‌العاده انجام دهید.
هدف اصلی مهندس سعید تقدسی در «۱۱۴ ایده کسب‌وکار میلیونی با کمترین سرمایه اولیه» شکستن ساختار ذهنی شما است چون اگر نحوه فکر کردن و نگاه شما به کسب‌وکار تغییر کند ایده‌های بسیار زیبا و کاربردی به ذهن شما خواهد رسید که می‌توانند شما را ثروتمند کنند، پس لطفاً هنگام خواندن این کتاب خوب فکر کنید و زمانی که ایده‌ای به ذهنتان رسید سریع یادداشت کنید اگر این کار را نکنید چند روز بعد کلاً ایده‌ها از ذهن شما خواهند رفت و نابود خواهند شد.
با خواندن گام به گام پنج فصل این کتاب می توانید خلاقیت را در کار و زندگی خود بیشتر کنید.",مدیریت و کسب و کار
هرگز سازش نکنید,"- بهترین کتاب مذاکره در سایت آمازون
- پرفروش ترین کتاب نیویورک تایمز
- جزو بهترین کتابهای کسب و کار 2016
--
شاید تابه‌حال کنجکاو شده باشید که پلیس چطور با مذاکره، خشن‌ترین و بدترین آدم‌ها را وادار به رها کردن گروگان‌ها می‌کند.
ممکن است فکر کنید که دانستن در مورد مذاکره با گروگان‌گیرها به چه درد زندگی شما می‌خورد؟ 
همیشه به یاد داشته‌باشید که زندگی، یک مذاکره است. اکثر تعاملاتی که ما در محل کار و در خانه داریم، مذاکراتی هستند که در یک میل ساده خلاصه می‌شوند: «من می‌خواهم!»
مذاکره دارای دو نقش متمایز و حیاتی در زندگی و کسب‌وکار است: جمع‌آوری اطلاعات و تاثیر بر رفتار، که شامل هرگونه تعاملی می‌شود که یکی از طرفین چیزی از دیگری می‌خواهد. کار، امور مالی، شهرت، زندگی عاشقانه، حتی سرنوشت بچه‌های شما؛ گاهی تمام این‌ها منوط به توانایی شما در مذاکره است.
در کتاب «هرگز سازش نکنید» اثر کریس واس که یکی از بهترین کتاب‌های کسب و کار ۲۰۱۶ شده‌است، فراخواهید‌گرفت که مذاکره چیزی جز ارتباط با نتایج نیست. خواسته‌های شما تماما به بدست‌آوردن چیزی که از دیگران می‌خواهید مربوط می‌شود. در همه روابط، مناقشه بین دو طرف اجتناب‌ناپذیر است؛ بنابراین مفید و حتی حیاتی است که بدانید چگونه بدون تحمل هرگونه آسیبی، برای بدست آوردن آن‌چه که می‌خواهید، وارد این مناقشه شوید.",مدیریت و کسب و کار
پیوندهای نماز,«پیوندهای نماز» به قلم حجت‌الاسلام محسن قرائتی نماز را به مثابه‌ی یک نقشه‌ی جامع اسلامی مورد بررسی قرار می‌دهد و پیوندهای آن را با تک‌تک اجزاء هستی می‌کاود.,کلیات اسلام
وقتی خدا بخواهد؛ نردبان عبرت ۱۴,انتشارات آثار سبز مجموعه‌ای را با نام «نردبان عبرت» منتشر کرده است که مباحث اخلاقی اسلامی را با استفاده از داستان‌ها، روایات و احادیث بزرگان دینی و با زبان ساده برای کودکان و نوجوانان بازگو کرده است. مفاهیمی همچون احترام به والدین، دوری از مال حرام، کمک به دیگران، پرهیز از دروغگویی و بسیاری از نکات اخلاقی دیگر در این مجموعه همراه با تصویری زیبا ارائه شده‌اند. «وقتی خدا بخواهد» عنوان جلد چهاردهم این مجموعه است.,داستان کودک و نوجوانان
بازگشت پدران؛ پسران و سرزمین مابینشان,"«بازگشت پدران؛ پسران و سرزمین مابینشان» اثر تازه هشام مطر، نویسنده لیبیایی است که پیش از این رمان «در کشور مردان» او نامزد جایزه من‌بوکر شده بود. این اثر هشام مطر نیز که داستان زندگی پدرش را بازگو می‌کند، جایزه پولیتزر ۲۰۱۷ را در بخش زندگی‌نامه برای او به ارمغان آورد.
مطر در این کتاب، سفر خود برای پیدا کردن پدر گمشده‌اش را روایت می‌کند. هشام نوزده ساله و در انگلیس دانشجو بود که پدرش ناپدید شد. او یک فعال سیاسی دوره حکومت قذافی بود. هشام هیچ وقت پدرش را دوباره ندید اما همچنان امیدوار بود که او زنده باشد. ٢٢ سال بعد هشام پس از فروپاشی نظام قذافی به لیبی برمی‌گردد تا دنبال راز ناپدید شدن پدرش بگردد و این کتاب، داستانی درباره‌ یافته‌های او است. هشام در این جستجو پای صحبت افرادی می‌‌نشیند که همه از رژیم قذافی زخم خورده‌ و سال‌‌هایی از عمرشان را در زندان‌‌‌های مخوف رژیم قذافی، خصوصاً زندان ابوسلیم، در بدترین شرایط سپری کرده‌‌اند.
هشام مطر با سبک خاص خود دراین داستان، خواننده را تا انتها دنبال خود می‌کشد، گویی هدف کتاب تنها پدر هشام و سرنوشت او نیست بلکه روایت‌ کردن سرنوشت همه‌ی پدرها و پسرهایی است که سال‌‌ها از یک‌دیگر و از سرزمینشان دور مانده‌اند.",رمان
تولدش مبارک,«تولدش مبارک» به قلم مهری ماهوتی (-۱۳۴۰) و تصویرگری عاطفه ملکی‌جو، داستانی مصور برای کودکان از مجموعه‌ی ده جلدی «چه مهربان است خدا» است.,داستان کودک و نوجوانان
دلم می‌خواهد هر کاری دوست دارم بکنم!,"کتاب دلم می‌خواهد هر کاری دوست دارم بکنم! نوشته جولیا کوک با ترجمه سینا امینی منتشر شده است. این کتاب سعی دارد به کودکان آموزش دهد که باید برای فعالیت‌هایشان با دیگران همکاری کنند و خودخواه نباشند
درباره کتاب دلم می‌خواهد هر کاری دوست دارم بکنم!
این کتاب چگونگی مهارت ها و رفتارهای اجتماعی را به کودکان می‌آموزد. مهارت‌هایی که کودک با به کارگیری آن‌ها می‌تواند هم در خانه و هم در مدرسه موفق‌تر و شادتر باشد. این کتاب مرحله به مرحله با کودک همراه می‌شود تا به او آموزش دهد نمی تواند صرفا برای علاقه‌اش هر کاری دوست داشت انجام بدهد. هم‌چنین در پایان کتاب هم چندین مبحث آموزشی برای والدین و مربیان ذکر شده است که می‌توانند از آن استفاده کنند.
خواندن کتاب دلم می‌خواهد هر کاری دوست دارم بکنم! را به چه کسانی پیشنهاد می‌کنیم
این کتاب برای کودکان دوره دبستان و والدین و مربیان مناسب است.",داستان کودک و نوجوانان
کمربند صاعقه,"داستان کوتاه «کمربند صاعقه» با صدای آشنای «میلاد تمدن» روایتی است از پسری جوان که عاشق سینما است، و غرق در صحنه‌ها و جزئیات فیلم‌ها زندگی می کند. او به دنبال نزدیک شدن زندگی‌اش به ‌فضا و شخصیت‌های فیلم‌ها به دنبال کمربندی است که قهرمان‌های روی پرده سینما به تن دارند. آن را در هیچ مغازه‌ای پیدا نمی‌کند و فکری دیگر برای رسیدن به کمربند به ذهنش می‌رسد، که داستان جذاب پرویز دوایی حول آن می‌گذرد.
داستان کوتاه «کمربند صاعقه» اثری دیگر از «پرویز دوایی» منتقد فیلم، نویسنده و مترجمی که عمده شهرتش را در حوزه نقد سینمایی به دست آورده. داستان کمربند صاعقه، نیز در فضای سینمایی اتفاق می‌افتد.",داستان کوتاه
طرز فکر میلیونری,"«طرزفکر میلیونری» تألیف پت مسیتی، یکی از «مجموعه کتاب‌های زندگی و کسب و کار موفق برای همه» است. این مجموعه کتاب که هیچ محدودیتی از نظر تعداد عناوین برایش درنظرگرفته‌نشده‌است،‌ قصد دارد با ترجمه یا تألیف کتب کاربردی و متناسب با فرهنگ و اقتصاد روز به زبان ساده و برای عموم مردم، راه رسیدن به موفقیت در زندگی فردی و خانوادگی و اجتماعی را در کنار شیوه‌های راه‌اندازی و مدیریت کسب‌وکارهای موفق نهادینه کرده و فرهنگ جدیدی در کشور ایجاد کند.
شرط رسیدن به موفقیت در هر فرهنگی، در هر جامعه‌ای، در هر اقتصادی و در هر زمانه‌ای، این است که طرزفکری درست و مثبت داشته باشید. طرزفکری میلیونری داشته باشید!
کتاب طرزفکر میلیونری در هر اتفاقی نکات مثبت را می‌بیند و تقویت می‌کند و آینده را مثبت می‌بیند و با روش‌هایی که در این کتاب آمده است هر روز این ذهنیت را در خود تقویت می‌کند؛ و با این روش خیلی زود نتیجه‌ی کار را می‌بیند.",مدیریت و کسب و کار
راز تولید ثروت (چگونه به هرآنچه می‌خواهید، دست‌یابید),"کتاب «راز تولید ثروت (چگونه به هرآنچه می‌خواهید، دست‌یابید)» نوشته مهتاب علیمرادی، کتابی‌ است که به‌راحتی می‌تواند شما رابه رویاهای اقتصادی‌تان نزدیک کند. مهم نیست اکنون از نظر مالی در چه جایگاهی قرار گرفته‌اید. با خواندن این کتاب، تنها اگر خودتان بخواهید می‌توانید در زندگیتان به‌طور باور نکردنی به ثروت دست یابید!
این کتاب بیان می‌کند که وضعیت مالی امروزتان نتیجه افکار و تجسمات دیروزتان در مورد پول است. بنابراین راه افزایش رفاه و بهبود وضعیت مالی، تغییر نگرش نسبت به پول و ثروت است. تنها کافی است یکبار نگرش و طرز فکرتان را بر روی فرکانس ""جذب پول"" تنظیم کنید تا به صورت حیرت‌آوری پول و ثروت وارد زندگیتان شود.",مدیریت و کسب و کار
یوسف پیامبر,"«یوسف پیامبر (ع)» یکی از کتاب‌های مجموعه «از نگاه المیزان» مدرسه دانشجویی قرآن و عترت دانشگاه تهران است. این مجموعه سعی دارد با فراهم آوردن پژوهش‌های گسترده و جامعی درباره مبانی و روش‌های تدبر در قرآن در راستای تولید و تبیین علم مبتنی بر قرآن و البته سیره و روایات اهل‌بیت عصمت و طهارت علیهم‌السلام گام بردارد.
برای تدوین این آثار، ابتدا موضوعات متعدد و کلیدی از تفاسیر احصاء گردیده و سپس مطالب در چهار حوزه قرآن و امام، هستی، انسان و جامعه دسته بندی شده است.
در این مجموعه، موضوعات مورد بررسی در کتاب‌های مختلف از منظر تفسیر المیزان مطرح شده و به صورت یکپارچه ارائه می‌گردد. این کتاب‌ها که مسایل مختلف دینی را از نگاه تفسیر المیزان مطرح می کنند، نقش محوری در سیرهای مطالعاتی ویژه دانشجویان و طلاب دارند.",کلیات اسلام
انقلاب قرآنی,«انقلاب قرآنی» به همت معاونت فرهنگی- اجتماعی سازمان اوقاف و امور خیریه گردآوری شده و به موضوع انقلاب اسلامی، مبانی فکری، اهداف و فرایند تحقق آن می‌پردازد. و در انتها نیز بحثی درباره اهمیت حفظ انقلاب دارد.,کلیات اسلام
دیگر دروغ نمی‌گویم,"«دیگر دروغ نمی‌گویم» به قلم و تصویرگری هانس ویلهم(-۱۹۴۵)، نویسنده آلمانی ادبیات کودک و نوجوان است.
این کتاب از مجموعه داستان‌های والدو است.",داستان کودک و نوجوانان
انتخاب عمومی تحلیل اقتصادی قواعد بازی اجتماعی از دیکتاتوری تا دموکراسی (جلد اول),"دنیس سی. مولر در کتاب «انتخاب عمومی تحلیل اقتصادی قواعد بازی اجتماعی از دیکتاتوری تا دموکراسی» مروری دارد بر آخرین تلاش‌های حوزه متنوع انتخاب عمومی در علم اقتصاد، که در سال‌های آغازین قرن ۲۱ شکل گرفته و تکامل یافته‌اند.
این کتاب حوزه‌های متنوع و گسترده‌ای از موضوعات همچون دلایل و ریشه‌های شکل‌گیری دولت، مرور اشکال مختلف قواعد رای‌گیری در دموکراسی‌های مستقیم و پیامدها، نقاط قوت و ضعف، منافع و زبان‌های هریک از این قواعد، شکل‌گیری زدو بندهای سیاسی، ویژگی‌های دموکراسی‌های نمایندگی در چارچوب نظام‌های فدرالی و غیره را مورد بررسی قرار داده است.",جامعه‌شناسی
خوشبختی,"«خوشبختی» نوشته کاترین مانسفیلد(۱۹۲۳-۱۸۸۳)، دربردارنده ۳ داستان کوتاه از این نویسنده انگلیسی است.
مانسفیلد در این کتاب به عناصری دیده نشده و پنهانی در زندگی می‌پردازدکه با وجودی که کوچک و کم‌اهمیت جلوه می‌کنند اما شکل‌دهنده و سازنده زندگی هستند.
در بریده‌ای از داستان «خوشبختی» از این کتاب می‌خوانیم:
«برتا یانگ گرچه سی‌ساله بود، اما هنوز دل‌اش می‌خواست به جای راه‌رفتن بدود و با گام‌های رقصان از این‌سوی پیاده‌رو به آن‌سو برود. چرخ بزند یا چیزی را که در دست دارد به بالا بیاندازد و آن را در هوا بگیرد یا آرام بایستد و بدون این‌که مساله‌ی خنده‌داری وجود داشته باشد، خیلی ساده بخندد.
اگر شما هم سی‌ساله بودید و هنگام عبور از خیابان ناگهان مغلوب این حس خوشبختی و سعادت می‌شدید - سعادت مطلق ـ چه می‌کردید! گویی ناگهان تکه‌یی روشن از خورشید بعدازظهر را بلعیده‌اید که درون سینه‌ی‌تان می‌سوزد و اشعه‌های تابناک‌اش را به اجزای دیگر جسم‌تان، حتا به نوک انگشتان دست و پای‌تان سرازیر می‌کند؟
آه، فقط می‌توان این حالت را به‌صورت سرخوشی و حالت غیرعادی تفسیر کرد. تمدن چه چیز ابلهانه‌یی است! چه می‌شد اگر می‌توانستیم آن را مثل یک ویولون نایاب در جعبه‌یی دربسته نگهداری کنیم؟
برتا با خود فکر کرد: «تشبیه ویولون هم نمی‌تواند منظورم را به‌طور کامل و دقیق برساند.» دوان‌دوان از پله‌ها بالا رفت. در کیف‌اش به دنبال کلید می‌گشت، اما طبق معمول فراموش کرده بود. چند ضربه به جعبه‌ی نامه‌ها زد و گفت: «متشکرم مری.» و وارد سالن پذیرایی شد و پرسید: «پرستار بچه آمده است؟»
«بله خانم.»
«میوه را آوردند؟»
«بله خانم. همه‌چیز آماده است.»
«میوه‌ها را به اتاق پذیرایی بیاور. قبل از این‌که به طبقه‌ی بالا بروم، آن‌ها را می‌چینم.»
اتاق پذیرایی تاریک و سرد بود. با این‌وجود برتا فوراً کت‌اش را درآورد، حتا یک لحظه هم نمی‌توانست سگک‌های تنگ‌اش را تحمل کند، سرمای اتاق روی بازوان‌اش نشست. اما در سینه‌اش هنوز آن قطعه‌ی خورشید روشن و درخشان می‌درخشید و اشعه‌های تابناک‌اش را به جسم‌اش می‌پراکند. می‌توان گفت تا حدی غیرقابل تحمل بود. جرأت نداشت نفس بکشد؛ چون می‌ترسید جرقه‌های داغ‌اش با رسیدن هوا شعله‌ور شود. با این‌وجود نفس عمیقی کشید. جرأت نمی‌کرد در آینه‌ی سرد نگاه کند، اما نگاه کرد، در آینه زنی شاداب با لب‌های خندان و چشمانی درشت و سیاه دید که در انتظار شنیدن خبری یا اتفاقی آسمانی و عالی است و بدون شک چنین اتفاقی رخ می‌داد.»",داستان کوتاه
مغولان و سرنوشت فرهنگی ایران,"«مغولان وسرنوشت فرهنگی ایران، مجموعه‌ تحقیقات تاریخی- فلسفی » اثر دکتر کریم مجتهدی (-۱۳۰۹) است. 
تاریخ مغول و ایلخانان یکی از پیچیده‌ترین و مشکلترین دوره‌های تاریخی ایران است، چه به لحاظ گستردگی بی‌حدوحصر میدان عملیاتی آنها، چه به سبب دشواری نامها و عناوین، نوشته‌ها، اسناد و مدارک که بعد از قرنها هنوز تا حدودی نامأنوس باقی مانده‌اند و همچنین چه به لحاظ ترس و کینه‌ای که هر ایرانی خواه ناخواه نسبت به آنها در خود احساس می‌کند. در هر صورت به سبب تعلیمات تاریخی که در مدارس از ابتدایی و متوسطه گرفته تا مراکز دانشگاهی به جوانان داده می‌شود، به ناچار نوعی احساس ترس و کینه نزد همگان نسبت به آنها به وجود می‌آید. البته این حالت درونی شاید موجه باشد، ولی نباید مانع از مطالعه و تحقیق دقیق درباره آنها و دوره آنها بشود، چه همین ترویج نوعی بیگانگی و بی‌اعتنایی به تاریخ این مملکت خواهد بود. 
تحقیق حاضر جنبه میان‌رشته‌ای دارد که به نحوی در آن در درجه اول به تاریخ ایران توجه شده ولی از آنجا که رشته اصلی نگارنده فلسفه و آن هم فلسفه غرب است، به ناچار در کل این نوشته نگاه تاریخی به نحوی همراه با تأمل فلسفی بوده است.
 در این اثر علاوه بر مختصری درباره دوره چنگیزخان مغول و اوضاع و احوال سیاسی و اجتماعی آن دوره ،به طور مفصل و در چهارده مبحث مختلف به وضعیت فرهنگی ایران دوران مغول پرداخته شده‌است.",جامعه‌شناسی
املاک و مستغلات,"اگر جمعیت افزایش پیدا کند و مقدار زمین‌ها ثابت بماند، در قیمت املاک و مستغلات چه تغییری ایجاد خواهد شد؟ قیمت زمین به شدت افزایش خواهد یافت. تنها کاری که باید انجام دهید آن است که شهری را بیابید که در حال رشد و گسترش است. سپس باید به محدودة شهر بروید و زمینی را در مسیر خط توسعه شهر خریداری نمایید.
مارک ویکتورهانسن در این کتاب صوتی به شما راهبردهای سرمایه‌گذاری در بخش املاک و مستغلات را آموزش می‌دهد.",مدیریت و کسب و کار
در پس پرده,"این رمان نیز همانند دیگر آثار سردادور، داستانی سراسر پر اُفت‌وخیز را با نثری پاکیزه و روایتی روان بازگو می‌کند، علاوه بر ویژگی سرگرم‌کننده‌ی رمان، سردادور در خلال داستان به نکاتی اشاره می‌کند که در زمینه‌ی سبک و سیاق شرایط زندگی و اوضاع و احوال مردم در سال‌های ابتدایی سده‌ی اخیر حائز نکاتی جالب‌توجه است.
در پس پرده نخستین بار در سال ۱۳۳۶ به‌صورت پاورقی در مجله اطلاعات هفتگی منتشر شد. سردادور ازجمله پاورقی‌نویسان آثار تاریخی بود که گهگاه سراغ داستان‌های معاصر نیز می‌رفت. در پس پرده یکی از همین داستان‌هاست که وقایع آن در اواخر سال ۱۳۲۰ رخ می‌دهد؛ زمانی که حکومت رضاشاه پایان‌یافته و پسر جوانش بر تخت نشسته است. به سنت معمولِ بسیاری از پاورقی‌ها، در این کتاب نیز راوی ناظری است که ماجرایی که برای شخصی دیگر رخ‌داده و از آن مطلع است روایت می‌کند.
ماجرا با آشنایی راوی با پسر جوانی آغاز می‌شود که عقیده دارد از طریق رویاهایی صادقه بسیاری مکان‌ها را پیش از قدم گذاشتن در آن‌ها دیده، اطرافیان نسبت به سلامت عقل او مشکوک‌اند اما او سفت و سخت بر این عقیده است که از طریق همین رویاها از محل گنجی در یکی از کاروانسراها در راهُ رفتن به خراسان مطلع است. پدر او به نیت سفر به خراسان و زیارت امام هشتم و طلب شفای پسرش به همراه خود پسر به نیت یافتن آن کاروان‌سرا قصد سفر به خراسان می‌کنند و...",رمان
شرم نوشتن,"«شرمِ نوشتن» مجموعه شش داستان کوتاه از روبرتو بولانیو، نویسنده شیلیایی است.
روبرتو بولانیو از پیشگامان موج نوی داستان‌نویسی آمریکای جنوبی بود. وی در سال ۱۹۵۳ در شیلی متولد شد و در سال ۲۰۰۳ در سن پنجاه سالگی از دنیا رفت.
مشخصه اصلی‌ زندگی بولانیو  آوارگی بود. پدرش راننده کامیون و مادرش معلم بود. در زمان کودکی، او و خانواده‌اش بین شهرهای مختلف شیلی سرگردان بودند و بالاخره در سال ۱۹۶۸ به مکزیکوسیتی مهاجرت کردند. در این زمان اشتهای او به ادبیات سر باز کرد. در اواخر دهه۶۰ تظاهرات خیابانی زیادی در مکزیکوسیتی رخ می‌داد و همین موجب استحاله سیاسی بولانیو شد.
در همان زمان تروتسکیست شد و به السالوادور رفت و آنجا با شاعران چپگرایی دوستی به هم زد که دفتر شعر و اسلحه‌ همیشه همراهشان بود. او در ۱۹۷۳ به شیلی بازگشت و در یک گروه‌ چپ‌گرای مبارز به فعالیت سیاسی-ادبی خود ادامه داد.
دو تا از مضامین کلیدی در آثار بولانیو حضور پررنگ دارند؛ یکی شخصیت‌های شاعر و نویسنده‌ای که تقریباً در همه آثارش یا شخصیت اصلی‌اند یا یکی از شخصیت‌های فرعی مهم، دوم گم شدن ناگهانی شخصیت‌ها. این نویسندگان و شاعران آس‌و پاس همگی در حال سفر و تغییر مکان‌اند و به محل اقامتشان هیچ نوع وابستگی‌ای ندارند. شخصیت‌های او مدام در حال پنهان شدن از زندگی دوستان خود هستند و بخش قابل توجهی از تنشی که در داستان‌ها اتفاق می‌افتد محصول همین گم و پیداشدن ناگهانی است.
داستان‌های بولانیو به نوعی حکایت‌هایی از درون ادبیاتند؛ ماجراهایی حول زندگی نویسندگان و دربارهٔ چالش‌های آن‌ها با نوشتن. کسانی که زندگی‌شان را وقف نوشتن می‌کنند، در اغلب موارد شکست می‌خورند و در حد نویسندگان و شاعران گمنام و درجه دو می‌مانند.",داستان کوتاه
میراث پهلوانی در خراسان (کتاب اول),"پهلوانی حکایت شگفتی در ایران و به ویژه خراسان دارد، از یک سو در فرهنگ شفاهی راه یافته و بازمانده، از دیگر سو در اسناد و سنگ‌نگاره‌ها و مهرنگاره‌ها و ظرف‌نگاره‌ها روایت شده، آنچه که به نام هنر نمادین اجرایی بازمانده، سوی سوم آن است که هم حاصل دگرگونی و پیشرفت انجامش آن است و هم نتیجهٔ گذر از تاریخ پررویداد و تیغ‌آجین و خونین که آسیب‌هایش را ایجاد کرده است اما همچنان پهلوانان کوچک برمی‌آیند، پا می‌گیرند، بزرگ می‌شوند و بر پهنهٔ گیتی می‌درخشند و واژهٔ «جهان پهلوانی» را زیب خویش و زینت خاک ایران می‌سازند.
آنچه که اسناد به ما می‌گوید این است که مناطق خراسان کهن به شرح زیر همه شاهد وقایع پهلوانی و گردی در روزگاران گذشته بوده‌اند: التونیه، بخارا، بدخشان، بسطام، بلخ، ترمذ، چرم، خرنبه، خوارزم، رود کشف، ریبد، ریگ فرب، غرچه، کارز، کشمر، گنابذ، هماون، نیشابور، ابیورد، مرو، نسا، سرخس، غزنه و هری.
هوشنگ جاوید در اولین کتاب از «میراث پهلوانی در خراسان»، پهلوان را تعریف می‌کند، پیشنه‌ای از این فرهنگ بزرگ‌منشانه در سرزمین خراسان می‌دهد، دستورنامه پهلوانی این خطه را بررسی می‌کند، آداب و جامه آنها را معرفی می‌کند. کشتی‌گرفتن پهلوانی و گونه‌های آن در خراسان را شرح می‌هد. در انتهای کتاب نیز تصاویری از پهلوانان و آداب پهلوانی دوران کهن تا امروز می‌آورد.
 خواندن این کتاب برای پژوهشگران حوزه ایران‌شناسی و فرهنگ و آداب و رسوم و علاقه‌مندان به تاریخ و فرهنگ ایران‌زمین لذت‌بخش و سودمند خواهد بود.",جامعه‌شناسی
فرهنگ، هویت و تمدن از چشم انداز ایران فرهنگی,"با عنایت به سیاست ها و راهبردهای گوناگونی که در فرایند تعامل و مواجهه فرهنگ های مختلف در فرایند جهانی شدن مدنظر قرار می گیرد، مدیریت صحیح امکانات و ظرفیت های فرهنگی- تمدنی نیازمند در نظر گرفتن شرایط، ویژگی های تاریخی، حساسیت های احتمالی، اقتضائات متقابل دیگر کشورها است. هویت فرهنگی ایران از ظرفیت های بالقوه ای برای اشاعه در سطح جهانی برخوردار است و این وظیفه مهم یعنی بازسازی هویت فرهنگی ایران به عهده فرهیختگان و مسئولین فرهنگی جامعه می باشد. که با کاربست راهکارهای مناسب عناصر هویت بخش فرهنگی ایران را در سطح جهان شناسایی و اشاعه نمایند.
 مجموعه مقالات حاضر در برگیرنده ده مقاله می باشد و در هر مقاله تلاش شده است از چشم اندازی خاص حضور عناصر و مولفه های هویتی- تمدنی حوزه ایران فرهنگی بازنمایی شود.",جامعه‌شناسی
سواد رسانه‌ای و مدیریت بحران,"سواد رسانه‌ای متشکل از دو عبات است: «سواد» و «رسانه».
همانطور که سواد خواندن و نوشتن به ما کمک می‌کند تا بتوانیم انواع جملات ساده و پیچیده را بفهمیم و معناهای متفاوتی از آنها برداشت کنیم، سواد رسانه‌ای هم مهارتی است که با یادگیری آن می‌توانیم انواع رسانه‌ها و تولیدات رسانه‌ای را درک، تفسیر و تحلیل کنیم. هر رسانه مجموعه‌ای از نشانه‌های خاص خود را دارد که شناخت این نشانه‌ها در با سواد شدن ما نقش مهمی را ایفا می‌کند.
قدرت رسانه در زمان بروز بحران و یا تأثیر بر ایجاد بحران و همچنین کنترل بحران به‌عنوان یکی از مهمترین قدرت‌های نرم‌افزاری دو طرف مطرح در بحران به‌طور ویژه مورد توجه قرار داشته و سعی ایجادکنندگان بحران و کنترل‌کنندگان بحران به استفاده بهتر و بیشتر از آن است.
با توجه به این مهم و کارکرد رسانه در زمان بحران، نویسندگان این کتاب، در تلاش برای ارائه تصویری از قدرت رسانه در زمان بحران تلاش دارند تا از طریق بررسی موضوعات اثرگذار در بحران، قدرت رسانه را در مدیریت بحران مورد بررسی قرار دهند.
این کتاب تلاش دارد تا ذهن مخاطبان را با قدرت رسانه در فضای بحران آشنا نماید. از این‌رو مطالب آن می‌تواند برای مدیران و کارشناسان رسانه و همچنین مسئولان سیاسی و بخش‌های ذیربط در کشور که مأموریت ذاتی آنان ایجاد امنیت در جامعه است مورد توجه قرار گیرد.",جامعه‌شناسی
هر فرد یک رهبر  است,«هر فرد یک رهبر است» نوشته جیم کوزس (-۱۹۴۵) و باری پزنر (-۱۹۴۹) است. این کتاب، یک آموزشنامه برای یک فرایند آموزشی کارگاهی برای تقویت و بهبود مهارت‌های رهبری در افراد است. این کتاب یک رویکرد بنیادین را دنبال می‌کند که در آن رهبری یک مهارت ویژه مدیران عالی رتبه نیست و هر کس باید مهارت رهبری را که یک مهارت اکتسابی و نه ذاتی است بیاموزد و در حوزه کاری خود به کار گیرد.,مدیریت و کسب و کار
ارتباطات بین‌اللملی و توسعه (از دیدگاه قرن بیست و یکم),"کتاب «ارتباطات بین‌المللی و توسعه (دیدگاه قرن بیست‌ویکم)» نوشته بلا مودی و ترجمه محمدابراهیم گوهریان و شهاب شالچیان است.
در قرن بیست و یکم ابزارهای جدید ارتباطی توانسته بستر قوی برای انتقال اطلاعات و غیره به‌وجود آورده و نیز کشورها را دستخوش تغییرات جدی ساختاری نموده، شاید بتوان گفت عقب‌ماندگی از شتاب ارتباطات، دیگر برحسب زمان قابل اندازه‌گیری نباشد. ارتباطات در توسعه‌یافتگی نقش بی‌بدیلی دارد و می‌تواند ظرفیت‌های جدیدی را برای بهره‌برداری ایجاد کند. به هر حال به نظر می‌رسد به‌صورت سیستمی ارتباطات ساختاریافته می‌تواند تمامی نقش‌ها و وظایف تمامی نهادهای اقتصاد اجتماعی، سیاسی فرهنگی و نظامی را دستخوش تحول نماید و ایجاد توانمندی مناسب برای توسعه ارتباطات مطلوب و مناسب می‌تواند برای کشورها راهگشا باشد.
کتاب حاضر به آثار و جنبه‌های مختلف موضوع ارتباطات بین المللی در عصر حاضر می‌پردازد که در وضعیت فعلی به شدت موردنیاز کشور است. از این‌رو مطالعه این کتاب را به عموم دانشگاهیان، دولتمردان و تصمیم‌گیران حوزه اقتصاد، فرهنگ و مسائل اجتماعی- ارتباطی توصیه می‌کنیم.",جامعه‌شناسی
آتش بی‌خیالی,"«آتش بی‌خیالی» دومین داستان از مجموعه داستان‌های هفت‌گانه ماه‌پیشونی و دیو هفت‌چهره است، نوشته بهروز واثقی است.

این مجموعه داستان‌ها، ۷ اصل محوری جمعیت هلال احمر (صلیب سرخ) را برای کودکان بازگو می‌کنند.",داستان کودک و نوجوانان
اسلام و نیازهای زمان (جلد ۲),"*این کتاب به درخواست انتشارات صدرا (مرکز نشر آثار استاد شهید مطهری)، با این قیمت ارائه شده است.عرضه رایگان در سایر برنامه‌ها بدون هماهنگی و رضایت ناشر انجام شده و از سوی ناشر در حال پیگیری است.

«اسلام و نیازهای زمان جلد ۲» اثر استاد شهید آیت الله مرتضی مطهری ( ۱۳۵۸- ۱۲۹۸)، وی به تعبیر امام خمینی ""متفکر و فیلسوف و فقیه عالی مقام"" بود، استاد برجسته حوزه علمیه قم و دانشگاه تهران بود و در آستانه پیروزی انقلاب اسلامی مامور به تشکیل شورای انقلاب از سوی امام خمینی شد. 

جلد اول این کتاب مشتمل بر ۲۶ سخنرانی است که در زمستان  ۱۳۴۵ شمسی و در شبهای ماه مبارک رمضان در مسجد اتفاق (تهران) و در یک جمع عمومی ایراد شده و به همین جهت بیانی ساده و روان دارد. جلد دوم مشتمل بر مباحثی است که در سال ۱۳۵۱ شمسی در انجمن اسلامی پزشکان ایراد شده است. مجموعاً در این دو جلد، موضوع چگونگی انطباق قوانین اسلامی با شرایط مختلف زمانی از راه مکانیسم‌هایی که در خود اسلام پیش‌بینی شده مورد بحث و بررسی قرار گرفته است. مهم‌ترین عناوین ارائه شده در این کتاب عبارتند از: علت تغییر مقتضیات زمانها، اخباریگری، اجتهاد و تفقّه در دین، قاعده ملازمه، مسئله نسخ و خاتمیت، مقام عقل در استنباط احکام اسلامی، جامعه و تاریخ از نظر قرآن.",کلیات اسلام
امام هادی علیه‌السلام (مجموعه چهارده معصوم ۱۲),کتاب «امام هادی علیه السلام» از مجموعه چهارده معصوم انشارات جمکران، کودکان و نوجوانان را با زندگانی این امام بزرگوار آشنا می‌سازد.,داستان کودک و نوجوانان
علی,"«علی » اثر دکتر علی شریعتی (۱۳۵۶-۱۳۱۲)، دربردارنده سخنرانی‌ها و آثار دست‌نویس دکتر شریعتی پیرامون امام علی (ع) است که از یک مدخل و ۹ بخش اصلی  و ۱ بخش ضمیمه تشکیل شده‌ است. 
در  فصل ول با عنوان « علی حقیقتی بر گونه‌ی اساطیر» می‌خوانیم: 
«...سخن گفتن درباره‌ی علی بی‌نهایت دشوار است؛ زیرا به عقیده‌ی من، علی یک قهرمان یا یک شخصیت تاریخی تنها نیست. هر کس درباره‌ی علی از ابعاد و جهات مختلف بررسی کند، خود را نه تنها در برابر یک فرد، یک فرد برجسته‌ی انسانی در تاریخ می‌بیند، بلکه خود را در برابر یک معجزه‌ای و حتی در برابر یک مسئله‌ی علمی، یک معمای علمی این خلقت احساس می‌کند. بنا بر این درباره‌ی علی سخن گفتن برخلاف آنچه که در وهله‌ی اول به ذهن می‌آید، درباره‌ی یک شخصیت بزرگ سخن گفتن نیست، بلکه درباره‌ی یک معجزه‌ای است که به نام انسان و به صورت انسان در تاریخ متجلی شده است.
علی را از جهات مختلف باید دید و در ابعاد مختلف باید شناخت. یک‌بار به عنوان یک شیعه، از نظر اعتقادی که ما به علی و شخصیت علی و نقشی که علی در تاریخ اسلام داشته است و حق و مقامی که داشته است [داریم]، از این نظر رسیدگی می‌کنیم و می‌خواهیم بشناسیمش (این طرز نگاه یک سلسله مسایل خاصی را در برابر محقق مطرح می‌کند و خوشبختانه به نسبت ابعاد دیگر علی، این بُعدش شناخته‌تر و روشن‌تر است؛ اگرچه این بُعد به طور مطلق یعنی به نسبت خود علی باز هم شناخته نیست.) و گاه به عنوان یک مورخ، علی را می‌خواهیم بررسی کنیم و بشناسیم؛ یعنی نقشی که علی در یکی از دوره‌های حساس و مهم تاریخ بشر یعنی تاریخ اسلام داشته است. در اینجا باز مسایل تازه‌ای در برابر ما مطرح می‌شود:
رُلی که علی داشته، نقشی که داشته، پیروزی‌ها و شکست‌هایش، موقعیتش در جامعه‌ای که در آن جامعه بوده، کیفیت رهبری سیاسی و اجتماعی‌اش، رابطه‌اش با مردم، آزادی‌خواهی‌اش...»",کلیات اسلام
مقایسه دیدگاه شریعتی و مطهری در زمینه تحولات اجتماعی,"«مقایسه دیدگاه شریعتی و مطهری در زمینه تحولات اجتماعی» پژوهشی جامعه‌شناسانه از ژیلا امین‌زاده (-۱۳۴۶) است. 
تحولات اجتماعی از جمله مباحث پرسرو صدای بسیاری از اندیشمندان جامعه‌شناسی است چرا که همه ملل به دنبال شناخت عواملی هستند که بتواند آنها را رو به بهبود ببرد، از استعمار رهایی بخشد، دست استبداد را کوتاه کند و آنها را آزادی و برابری ببخشد.
صبحت از تغییر وضع موجود به شکل جدی در کشور ما از زمان سید جمال الدین اسدآبادی مطرح و او با جدیت این هدف را با دور اندیشی خاصی پیگیری کرد و انصافاً در این راه و در آن شرایط حق بزرگی بر گردن همه ما دارد و پس از او انسان‌های وارسته دیگری هم در این مسیر قرار گرفته‌اند که شریعتی و مطهری دو تن از پر آوازه‌ترین آنها در سرزمین ما هستند. 
نگارنده در این کتاب به دنبال آن است که مقایسه‌ای دقیق از تفکر و اندیشه این دو اندیشمند مبارزه را استخراج کند تا بگوید عوامل تحول، کارگزاران تحول، شرایط تحول، اهداف و آسیب‌های تحولات اجتماعی از منظر آنها چیست؟ چه شباهت و تفاوت‌هایی دارند و علت این شباهت و تفاوت در چه عاملی نهفته‌است؟
این کار از آن جهت مهم و اساسی است که تئوریسین‌های یک انقلاب فقط نقش آغازگری ندارند بلکه در ادامه راه، شناخت مسیر و آسیب‌های راه و اهداف نهایی می‌توانند بسیار کارگشا باشند.",جامعه‌شناسی
داپلر,"«داپلر» رمانی از نویسنده نروژی، ارلند لو، با ترجمه شقایق قندهاری (-۱۳۵۵) است. 
«داپلر» شخصی است که پس از مرگ پدرش و یک رویداد به ظاهر کلیدی دیگر دچار دگرگونی‌های ذهنی شده و از خانواده و شلوغی زندگی در شهر دل کنده و برای زندگی به جنگل رفته است.
روایت ظریف و در عین حال طنازانه لو در این رمان برای نقد جامعه شهری مدرن و ارزش‌های نوظهور در آن و جسارتی که در نقد زندگی و فرهنگی مدرن کشور خودش به خرج می‌دهد، این رمان را به اثری درخور توجه مبدل کرده‌است.
ارلند لو در سال ۱۹۶۹ در شهر ترونیم در کشور نروژ به دنیا آمد. پیش از آن‌که به عنوان منتقد روزنامه، روان‌پزشک بیمارستان و معلم مدرسه کار کند، در زمینه فرهنگ عامه، مطالعات فیلم و ادبیات ادامه تحصیل داد. وی مؤلف شش رمان و چهار کتاب کودک است. بسیاری از آثارش در بیست و یک کشور جهان ترجمه و منتشر شده‌اند.
بخشی از این اثر: 
من یک روز تمام را در حالی سپری می‌کنم که با شور و حال ترانه‌ای را زیر لب زمزمه می‌کنم که یادم هم نمی‌آید چه ترانه‌ای است. همان‌طور که با روحیه‌ای شاد و سرحال پوسته پیکره نمادین را تراش می‌دهم، حس می‌کنم روی ابرها هستم و کل جهان مال من است. خرده‌تراشه‌ها در جنگل پخش شده و به هوا بلند می‌شود. حوالی شب بخش‌هایی از متن ترانه به ذهنم می‌آید، و من بی‌هیچ نقد و نظری مدتی همین‌طور متن ترانه را با آواز می‌خوانم تا این‌که یک دفعه عرق سردی می‌کنم و تازه متوجه می‌شوم چیزی که دارم همین‌طور پشت سرهم برای خودم می‌خوانم، آهنگ اصلی یک برنامه تلویزیونی از کشور استرالیاست به اسم موزهای پیژامه‌پوش. یعنی من حتا این‌جا در جنگل هم از دست تیرهای زهرآگین فرهنگ بچه‌ها در امان نیستم. درست مثل یک مرض می‌ماند.",رمان
ماجراجویی دوچی و دوستانش,"کتاب صوتی «ماجراجویی دوچی و دوستانش» داستان دوچی کوچولویی است که برای بازی با دوستانش گاو کوچولو، راکون و خرگوش به دنبال ماجراجویی به جنگل می‌رود و اتفاقات هیجان‌انگیزو جذابی برایشان می‌افتد. 
داستان صوتی «ماجراجویی دوچی و دوستانش» با صدای دانشین «عاطفه مولائی طبری» برای کودکان روایت می‌شود.",داستان کودک و نوجوانان
۲۱ روز تا رسیدن به تحول,"کتاب صوتی «۲۱ روز تا رسیدن به تحول» نوشته لوئیز ال. هی، سخنران انگیزشی و نویسنده مشهور آمریکایی است.
حتما برای شما هم پیش آمده که از شرایط خود راضی نبودید اما هر چه تلاش کردید نتوانستید اوضاع را بهبود ببخشید. لوئیز در این کتاب می‌گوید که این مشکل از درون شماست و برای رسیدن به آنچه می‌خواهید باید تمرین کنید. در این کتاب، ۲۱روز برای رسیدن به تحول را می‌گذرانید. هر فصل مربوط به یک روز است که موضوعی مختص به خودش دارد همینطور هر روز تمرین‌ها و عبارات تاکیدی دارد که بهتر است برای انجام آنها کاغذ و خودکار همراهتان داشته باشید.
لوییز هی، به عنوان یکی از مربیان پیشگام در زمینه خودباوری شناخته می‌شود. او که دوران کودکی و نوجوانی سختی را پشت سر گذاشته بود، از شیکاگو به نیویورک رفت و در آنجا با آثار فلورانس اسکاول شین و ارنست هولمز در خصوص تفکر نو آشنا شد. در آن زمان آنها ادعا می‌کردند که خوش‌بینی می‌تواند شرایط مادی مردم را تغییر داده و همچنین مشکلات جسمی ‌را برطرف سازد. لوییز این تفکر را باور کرد و تحقیقات زیادی انجام داد و نهایتا در سال ۱۹۷۲ اولین کتاب او با نام «شفای تن» چاپ شد که با فروش در ۳۳ کشور جهان و ترجمه به ۲۵ زبان دنیا به یکی از پرفروش ترین کتاب‌های زمان خود بدل شد. زمانی که لوییز در اوج شهرت بود متوجه شد که سرطان دارد اما فلسفه شخصی و باورهایش به او کمک کرد تا این بیماری را به طور کامل از بین ببرد. او اکنون موسسه انتشاراتی خودش با نام «هی‌هاو» که از نشیمن خانه‌اش شروع و به یکی از مشهورترین موسسات چاپ تبدیل شد را اداره می‌کند و یکی از معروفترین سخنرانان انگیزشی و نویسندگان آمریکاست.
این کتاب صوتی در قالب میکروکتاب ارائه شده است. میکروکتاب‌های چکیده‌ای از کتاب‌های اصلی هستند که به دور از اضافه‌گویی، موسیقی بین برنامه و مکث‌های طولانی به دنبال ارایه اطلاعات مفید کتاب در کمترین زمان است.",مدیریت و کسب و کار
زرد کادمیوم و داستان‌های دیگر,"«زرد کادمیوم و داستان‌های دیگر» مجموعه داستان کوتاهی از مرسده کسروی است.
در یکی از داستان‌های این مجموعه داستان کوتاه به نام «بازار چینی‌ها» می‌خوانیم:
«زن آن روز تنها نشسته بود. روزهای قبل همراه شوهرش بود. بچه همراهشان نداشتند، تمام روز بازو به بازو، وجب به وجب جاهای دیدنی را می‌گشتند و زن همیشه می‌خندید. بدون بزک، پوستی شفاف و گل‌بهی و صورتی کودکانه داشت که مانع می‌شد بتوانی سنش را حدس بزنی. رفتارش به پختگی زنی سی و چند ساله و نشاطش به دخترکی نوبالغ می‌مانست. آقای لاهوتی روز قبل در گفتگوی کوتاهشان در سنتوزا فهمیده بود که زن مهندس مکانیک است و شوهرش دکترای فیزیک دارد، زود ازدواج کرده‌اند و زن نتوانسته ادامه تحصیل بدهد اما شوهرش را برای شرکت در کنگره‌های علمی همراهی کرده است. 
آقای لاهوتی سکوت کرد. نه از این جهت که از حرف‌های زن خوشش نیامد. در چند روزی که از سفر می‌گذشت به ندرت با کسی صحبت کرده بود. پس دنبال جمله‌ای گشت که در مقابل جوابی داشته باشد. با لبخند محوی که بیش‌تر نشان می‌داد کاری که شده چندان برایش مهم نیست گفت: «به محض این‌که ببینم یکی می‌خرم.» 
اما زن صورتش را دوباره برگرداند سمتِ پنجره و از پشت شیشه عکس گرفت. بعد حواسش را داد به دختر راهنمای تور که ایستاده بود پشت صندلی راننده چشم بادامی و با بلندگو درباره جاهایی که قرار بود بروند توضیح می‌داد. راهنما از چند داوطلب خواست جلو بروند و پانتومیم اجرا کنند یا چیستانی چیزی تعریف کنند تا همه سرگرم شوند و راهِ طولانی یکنواخت نباشد. 
آقای لاهوتی سرش را برگرداند سمت پنجره و سعی کرد از محاذاتِ صورت بغل‌دستی بیرون را ببیند که زن جوان بلند گفت: «از این باقلی‌های بوداده می‌خورین؟»",داستان کوتاه
تکاپوی ملیت ایرانی در قرن دوازدهم هجری,"محمد علی فتح الهی(   -۱۳۴۱) پژوهشگر و استاد دانشگاه است.
در بخشی از پیشگفتار این کتاب می‌خوانیم:
« اگر پیدایش و ظهور رسمی هویت ملی ایرانی را با تشکیل حکومت ملی صفویه در آغاز قرن دهم هجری در نظر بگیریم، سقوط دولت صفوی و اتفاق‌های بعد از آن در قرن دوازدهم هجری باعث گردید که مرحلۀ جدیدی در جریان تکوین و بلوغ سیاسی و اجتماعی این هویت پدید آید. تأثیرات این تحولات به قدری وسیع است که گاه می‌توان در نظام سیاسی و در زندگی فرهنگی، سیاسی و اجتماعی کنونی خودمان هم آثار آن را مشاهده کرد. قرن دوازدهم قرن تحولات اساسی در تاریخ ایران و یکی از مهم‌‌ترین ادوار تاریخی این کشور محسوب می‌شود، و تحولات عظیم این قرن سرنوشت کشور را تغییر داد. تحقیقات خوبی را هم محققان داخلی و خارجی در این باره انجام داده‌اند و متون قابل توجهی را نیز، چه از طرف مورخان ایرانی و چه از ناحیۀ سیاحان و نمایندگان سیاسی و تجاری خارجی، در بارۀ آن در اختیار داریم که وقایع مهم آن دوره، چون سقوط صفویه، روی کار آمدن نادر و کریم خان، و دوران جنگ‌های ملوک الطوایفی برای کسب قدرت را شرح می‌دهند. لذا، هدف ما در این نوشتار تکرار کارهای انجام پذیرفته و نقل مجدد وقایع تاریخی آن دوران نیست، بلکه سعی بر این است که تحولات آن دورۀ تاریخی را از دید علوم سیاسی و میزان تأثیرگذاری آن در تحولات هویت ملی ایرانی مورد توجه قرار دهیم. البته، وقایع مهمی که به تحول در اندیشه‌ها و نگرش‌های سیاسی انجامیده‌اند، با عنایت بیشتری دنبال خواهد شد. در واقع، تلاش بر این است که مواجهۀ هویت ملی ایرانی با حوادث عینی و ذهنی این قرن و تحولاتی را، که در نتیجۀ این مواجهه پیدا نموده است، مورد توجه قرار دهیم. به دیگر سخن، بروز لایه‌های جدیدتری از هویت ملی و تکوینی که در این دوره برای آن حاصل گشته است پیگیری خواهد شد. انتخاب عنوان «تکاپوی ملیت ایرانی در قرن دوازدهم هجری» نیز با چنین نگرشی صورت پذیرفته است.»",جامعه‌شناسی
داستان‌های معروف و قشنگ ۱,"کتاب صوتی «داستان‌های معروف و قشنگ ۱» مجموعه‌ای از داستان‌های آموزنده کودکانه است.
داستان‌های این کتاب:
کفاش و کوتوله ها، موش شهری و موش روستایی، گرگ و هفت بزغاله، شیر و شریکانش، خروس و گوسفند، ماهیگیر و ماهی کوچولو.",داستان کودک و نوجوانان
تهدید,"«تهدید و داستان‌های دیگر» گزیده داستان‌های کوتاه جهان است که توسط پرویز حسینی(-۱۳۳۴) گزینش و ترجمه شده است. در این مجموعه داستان‌های کوتاهی از ریچارد براتیگان، ارنست همینگوی، ویرجینیا وولف و دیگران آمده است.
در نمونه‌ای از این داستان‌های کوتاه می‌خوانیم:
هیچ آدم زنده‌ای نیست که بروکلین رو کاملاً بشناسه، واسه این که همهٔ عمر آدم فقط برای دیدن نصف شهر بسه.
جونم واسه‌ت بگه، منتظر اومدن قطار بودم که این آدم گندهه رو دیدم اونجا وایستاده ـ بار اولی بود که قیافه‌شو می‌دیدم. خُب، وحشی به نظر می‌اومد، حالیته، و حالیم شد که پول زیادی داره، که هنوز نیگر داشته، خوب حرف می‌زد و سرش به کار خودش بود. اونوخ همچی که، آدم گندهه رفت بغل آدم ریزهه‌ای که اونجا وایساده بود، گفت، «چه جوری برم خیابون هیجدهم و خیابون شصت و هفتم؟»
مرد ریزه گفتش، «یا عیسا! گیرم انداختی، رییس، خودم زیاد اینجا نبوده‌ام. اونجا کجاس؟ «اون گفت» «یه جایی دوروبر بخش «فلات بوش» هس؟»
آدم گندهه گفتش «نچ، طرفای «بنسون هویسته». اما من هیچ وخ اونجا نبودم. چه جوری می‌ری اونجا؟»
مرد ریزهه کله‌شو خاروند، حالیته، می‌شد بفهمی راه خودشم بلد نیس، و گفتش، «یا عیسا، گیرم انداختی، رییس. همچه چیزی هیچ وخ نشنیدم» و از من پرسید «شما نمی‌دونین اونجا کجاس؟»
گفتمش، «حتمن، بیرون «بنسون هویسته»، تراموای خیابون چهارمو سوار میشی، خیابون پنجاه و نهم پیاده می‌شی، عوض می‌کنی به دریا کنار منطقه، خیابون هیژدهم به شصت فرعی می‌ری پایین. اونوخ چار ساختمون رد می‌کنی. همش همینه باید انجام بدی.»
آدم عجوبه‌ای که قبلاً ندیده بودم داد زد، «وایسا!» اعجوبه بود، حالیته، و گفتش «بذار ببینم چی می‌گین؟ اون یارو دیوونه‌س! من بهت می‌گم چیکار کنی،» و به آدم گندهه گفت. «به خط «وستِ‌اند» در توئیتی شصت»، عوض می‌کنی، توی «نوآتریکل» و خیابون شونزدهم هم پیاده می‌شی، دو ساختمون اونورتر. چار ساختمون بالاتر، درست می‌رسی همونجا».",داستان کوتاه
آغامحمدخان قاجار,"معصومه پاکروان ( -۱۳۶۰)، نویسنده است.
در بخشی از مقدمه این رمان تاریخی آمده است:
« آغامحمدخان قاجار بسیار سنگدل و بیرحم و کینه‌توز و انتقامجو بود و برای رسیدن به مقام سلطنت از هیچ عمل پست و شرم‌آوری خودداری نکرد. از جمله رفتار ظالمانه و زشت وی با لطف‌علی‌خان‌زند و قتل و یا کور کردن برادرانش است که قساوت و سنگدلی این خواجه قاجاری را تایید می‌کند. 
آغامحمدخان قاجار پس از وفات وکیل‌الرعایا‌ فرصت را مغتنم شمرد و از شیراز فرار کرد و به استرآباد رفت و به امید جمع‌آوری لشکر بین قاجارهای آشاقه‌باش و متحدانش (ترکمن‌ها) رفت. هدف خواجه قاجار متحد کردن دو ایل آشاقه‌‌باش و یوخاری‌باش قاجار و نیز ترکمن‌های یموت و گوگلان بود که در اختلاف دائمی به سر می‌بردند و با ایجاد اتحاد بین آن‌ها زمینه قیام و شورش بر علیه زندیان ایجاد کرد تا در آینده با کمک لشکریان قاجاری و ترکمن‌های گوگلان و یموت زمام امور ایران را در دست گرفت. ایران در آن زمان به علت اختلاف بین شاهزادگان زندی و دیگر حکام ولایات دستخوش آشوب و هرج و مرج شده بود و این آشوب تمامیت ارضی ایران را به خطر می‌انداخت زیرا باز هم مثل دوران اواخر صفوی ایران از طرف همسایگان شمالی و شرقی و غربی در امنیت کامل نبود و در معرض تهدید دشمنان قرار گرفته و در همین ایام بود که آقا محمد خان قاجار با اقتدار کامل به کمک نیروی قاجار و ترکمن‌های یموت و گوگلان ظهور کرد. اگر بیرحمی و سنگدلی خواجه قاجار را در نظر نگیریم او را مردی خواهیم یافت که با اقتدار کامل و با درایت و تفکر شگفت‌انگیز توانست در مقابل تهدیدات همسایگان ایران. تمامیت ارضی کشور را حفظ کند...»",رمان
اشباح جنگل سوخته,"«اشباح جنگل سوخته» داستانی برای نوجوانان نوشته مهدی رجبی است. این داستان درباره جنگلی است که چند سال پیش سوخته و رازی در این آتش‌سوزی پنهان است. 
«بلوط» که روزی با پدرش در حال گشت و گذار است درباره جنگل سوخته سوالاتی می‌پرسد. پدر می‌گوید که جنگل نفرین شده است و کسی نمی‌داند که چگونه آتش گرفته است. بلوط که کنجکاو شده دلش می‌خواهد ماجرای جنگل سوخته را بداند.
 اگر می‌خواهید از ماجرای جنگل سوخته باخبر شوید این کتاب را بخوانید و با بلوط همراه شوید.",داستان کودک و نوجوانان
پیشرفت‌ها در سیستم‌ها و محاسبات هوشمند؛ نوآوری برای توسعه پایدار,«پیشرفت‌ها در سیستم‌ها و محاسبات هوشمند؛ نوآوری برای توسعه پایدار» به قلم لورنز م. هیلتی (-۱۹۵۹) اثری با موضوع توسعه‌ی پایدار و هوش کامپیوتری است که به تشریح مفاهیم اصلی و روش‌های حوزه‌ی نوظهور تحقیق و عمل، فناوری اطلاعات و ارتباطات در جهت توسعه‌ی پایدار (ICT4S) می‌پردازد.,مدیریت و کسب و کار
پنج حکایت,"«پنج حکایت» نوشته ویلیام شکسپیر(۱۶۱۶-۱۶۵۴)، نویسنده برجسته انگلیسی است که توسط علی اصغر حکمت(۱۳۵۹-۱۲۷۱)، اقتباس و ترجمه شده است. 
این کتاب ترجمه هنرمندانه و بازآفرینی بی‌مثال پنج اثر از معروف‌ترین آثار شکسپیر شامل تاجر ونیزی، مکبث، اتللو، رمئو و ژولیت، و هملت است که به قلم توانای زنده‌یاد علی‌اصغر حکمت جامه زیبای فارسی پوشیده و مترجم، در انتقال سبک و لحن آن، نثر مترسلانه منشیان کهن را برگزیده تا حال و هوایی را که به احتمال زیاد در نثر فارسی همعصر با دوره شکسپیر حاکم بوده، بازآفریند. علی‌اصغر حکمت به این پرسش اصلی مترجمان که «اگر نویسنده این اثر را به فارسی می‌نوشت، چگونه می‌نوشت؟» با صلابت پاسخی درخور داده است. 
در بخشی از داستان «رومئو و ژولیت» از این کتاب می‌خوانیم:
«بامدادان که چهره طربناک صبح بر روی عبوس شب تبسم کرد، و شمشیر شعاع ابرهای تیره خاور را از هم شکافت، ظلمت شب مانند مستی خمارآلود از پیش گردونه خداوند آفتاب افتان و خیزان می‌گریخت. 
آن دم که هوای پرنیان پوش
خلخال فلک نهاد بر گوش
سیماب ستاره‌ها در آن ظرف
شد ز آتش آفتاب شنگرف
رومئو که سر تا پا مست معشوق بود به جای آن که به خانه رود و لختی بیاساید راه را کج کرد به جانب دیری که در آن نزدیکی بود روان شد. در آن دیر راهبی سالخورده مقام داشت موسوم به «پیرلورانس»، مردی سلیم و نیکدل و مهربان، و صاحب خلق کریم و کرم عمیم. رومئو به صومعه وی درون آمد. چون پیر راهب را که در آن سپیده‌دم به قصد عبادت برخاسته بود چشم به رومئو افتاد، دانست که شب دوش نخفته و اضطرابی در خاطر دارد و سودای جوانی دل پر مهر او را آشفته داشته، و بی‌آرام و قرار ساخته. آری تشویش عشق اگر در سر مقام گرفت در دیده جای خواب نماند.»",داستان کوتاه
بیشعوری؛ راهنمای عملی شناخت و درمان خطرناک‌ترین بیماری تاریخ بشریت (جلد ۱),"بارها در جامعه با افرادی برخورد کرده‌اید که برخلاف ظاهر موجه و آراسته و موقعیت اجتماعی و فرهنگی عالی، رفتارهایی تعجب‌برانگیز داشته‌اند. کسانی که آگاهانه به حقوق دیگران تجاوز می‌کنند و این کار را حق خود می‌دانند، آنهایی که بدون توجه به احساسات دیگران هرچه می‌خواهند می‌کنند، کسانی که دچار نوعی بیماری به نام «بیشعوری»‌اند. پدیده‌ای که در دنیای کنونی به سرعت در حال رشد و مسری است. 
 کتاب گویای «بیشعوری» خاویر کرمنت، راهنمای عملی ارزشمندی برای شناخت و درمان این خطرناک‌ترین بیماری تاریخ بشریت و شیوه رفتار با مبتلایان به این بیماری است. این کتاب اولین‌بار در سال ۱۳۸۶ به فارسی ترجمه شد اما نتوانست مجوز بگیرد تا این‌که سرانجام در سال ۱۳۹۳ منتشر و به سرعت تبدیل به یکی از پرفروش‌ترین کتاب‌ها در ایران شد به طوری که پس از ۸ ماه به چاپ بیستم و تیراژ ۵۰،۰۰۰ جلد رسید.
در این کتاب صوتی که با صدای گرم میثم نیکنام خوانده می‌شود، خاویر کرمنت با زبان طنز سعی کرده‌ است به پدیده «بیشعوری»، این واقعیت دردناک جهان کنونی بپردازد و راه نجاتی برای آن بیابد. او بیشعوری را یک بیماری‌ می‌داند که برای درمانش باید آن را به‌خوبی شناخت. کرمنت عقیده دارد که بیشعوری حماقت نیست. بیشتر بیشعورها از هوش بالایی برخوردارند و همین هوش و معلومات و گاه موقعیت اجتماعی، آنها را به انسان‌های بیشعور تبدیل می‌کند.",جامعه‌شناسی
گرسنه,"«گرسنه» نوشته کنوت هامسون(۱۹۵۲-۱۸۵۹)، نویسنده نروژی برنده جایزه نوبل ادبیات در سال ۱۹۲۰ است. این کتاب درباره نویسنده‌ای نروژی است که در اوج تنگدستی در اسلو پرسه می‌زند و با فقری که دست به گریبانش است مبارزه می‌کند. 
در بریده‌ای از کتاب می‌خوانیم:
یه بار دیگه هم قسر در رفته بودم. هر روز غذا داشتم بخورم، روحیه پیدا کرده بودم و می‌نشستم یه‌ریز کار می‌کردم. روی سه چهار مقاله کار می‌کردم و احساس می‌کردم هر جرقه‌ای، هر فکری که به نظرم می‌رسه نیروی دماغی منو تحلیل می‌بره. در عین حال، به نظرم می‌رسید که دستم از هر وقت دیگه روان‌تر شده. اون مقاله‌ای رو که اون همه به خاطرش رنج برده بودم و امید بهش بسته بودم، سردبیر برگردوند. من هم، بدون این‌که دوباره بخونمش، با احساس خشم و توهین، بی‌درنگ پاره پاره‌اش کردم. قصد داشتم در آینده یه روزنامه دیگه رو هم زیر سر بذارم تا دستم بازتر باشه.
در صورتی که تموم درها به روم بسته می‌شد، به عنوان آخرین چاره، کار توی کشتی رو برای روز مبادا کنار گذاشته بودم. کشتی راهبه کنار بارانداز لنگر انداخته بود و آماده حرکت بود. بنابرین، می‌تونستم تو اون‌جا استخدام بشم و راه بیفتم برم آرخانگل یا هر جای دیگه که کشتی در اون لحظه می‌خواست راه بیفته بره. این بود که به خودم گفتم که تموم راه‌ها هم مسدود نیست.
بلاهایی که به سرم اومده بود اثر خودشونو گذاشته بودن؛ خیلی از موهام داشت می‌ریخت. سردردها هم ناراحتی‌های زیادی برام درست می‌کرد، به‌خصوص صبح‌ها که از خواب بیدار می‌شدم. ناراحتی عصبی هم که از سابق داشتم سر جای خودش بود. روزها می‌نشستم و با دست‌های کهنه‌پیچ می‌نوشتم؛ چون انقدر حساس شده بودن که نفسم به‌شون می‌خورد احساس درد می‌کردم. وقتی ینس اولای تو طبقه پایین درها رو به هم می‌کوفت، یا سگ از دَرِ پشت وارد حیاط می‌شد و پارس می‌کرد، سر و صدا مثل سوزن تا اعماق استخوون‌هام فرو می‌رفت و تموم بدنم درد می‌گرفت. خلاصه، وضعم خیلی زار بود.",رمان
با همسایگان چگونه رفتار کنیم (جلد ۷),"انتشارات آثار سبز مجموعه‌ای را با نام «سرمشق‌های زندگی» به کوشش احمد خواجه‌پیری منتشر کرده است که مباحث اخلاقی اسلامی را با استفاده از داستان‌ها، روایات اسلامی و احادیث بزرگان دینی و با زبان ساده برای کودکان و نوجوانان بازگو کرده است. 
هر جلد از این مجموعه ده روایت دینی با موضوعات گوناگون اخلاقی دارد. مفاهیمی همچون احترام به والدین، دوری از مال حرام، کمک به دیگران، پرهیز از دروغگویی و بسیاری از نکات اخلاقی دیگر در روایات این مجموعه همراه با تصویری زیبا ارائه شده‌اند. «با همسایگان چگونه رفتار کنیم» عنوان جلد «هفتم» این مجموعه است.",داستان کودک و نوجوانان
بازاریابی پارتیزانی برای مشاوران؛ تاکتیک‌های موفقیت‌آمیز برای به‌دست‌آورن مشتریان سودآور,"«بازاریابی پارتیزانی برای مشاوران» نوشته جی کنراد لوینسون و مایکل دابلیو مکلاین، تاکتیک‌های موفقیت‌آمیز برای به‌دست‌آورن مشتریان سودآور را به مشاوران اقتصادی آموزش می‌دهد.
کتاب حاضر یکی از کتاب‌های معتبر «بازاریابی پارتیزانی» در جهان است که به قلم صاحب‌نظران حوزه بازاریابی نوشته شده است. مطالب ابن کتاب مشتمل بر بیست فصل است و مطالعه آن به دانشجویان کارشناسی، کارشناسی ارشد و دکترای رشته‌های مرتبط با مدیریت، بازاریابی، اقتصاد و سایر علاقه‌مندان در حوزه‌های بین رشته‌ای توصیه می‌شود.",مدیریت و کسب و کار
جامعه،‌جنسیت و بزه‌دیدگی کودکان,"تجاوز جنسی به کودکان معمولا به عنوان جرمی برای مردان فرض می‌شده است و آمار نیز موید همین مطلب است. در اصل، بیشتر مردان هستند که به کودکان تجاوز می‌کنند، و اغلب این کودکان دختر هستند. اما اقلیتی از کودکان نیز توسط زنان مورد تجاوز قرار می‌گیرند و رفتار این زنان نقطه اصلی بحث این کتاب است.
تحقیقات اندکی در مورد تجاوز جنسی زنان به کودکان انجام شده و به جز تعداد زیادی کتاب (بانتینگ ۲۰۰۵؛ دنو ۲۰۰۴؛ مِندِل ۱۹۹۵؛ الیوت ۱۹۹۳)، اغلب نوشته‌های موجود در این زمینه یا از منظر روانشناسی به این مساله پرداخته‌اند و یا نوشته قربانیان این مساله بوده‌اند. البته نباید ارزشهای این آثار را دست کم گرفت، زیرا درک کامل مساله بزه‌دیدگی کودکان بر رویکردی چند رشته‌ای در نظریه و عمل متکی است. در این کتاب سعی بر این است با نگاهی جامعه شناسانه به رفتار تجاوز جنسی و پاسخ کنشگران این مساله، زنان تجاوزگر را در بافت اجتماعی مورد بررسی قرار دهیم. در این زمینه یک دیدگاه واحد وجود ندارد و تحلیل و بحث درباره این رفتار از یک منظر واحد امکان پذیر نیست، اما ایجاد مسیری در میان پیچیدگی‌های رابطه جنسی سوءاستفاده گرایانه کودکان-بزرگسالان برای درک فرایند اجتماعی موثر بر آن خالی از فایده نخواهد بود.",جامعه‌شناسی
زنان عاشورایی (نقش زنان در نهضت امام حسین علیه السلام از عاشورا تا سقوط امویان),"«زنان عاشورایی» بیانی تاریخی- روایی از واقعه‌ی عاشورا با رویکردی خاص است.
شاید در مقاتل و کتاب‌های مختلف، درباره‌ی سید شهیدان، امام حسین (ع) و یاران ایشان و نحوه‌ی شهادتشان خوانده‌‌باشید ولی در پشت میدان کربلا و در جایی که با نام «خیمه‌ها» از آن یاد می‌کنیم، زنانی بودند که شاید بدون آن‌ها نخل کربلا، به ثمر نمی‌رسید.
این کتاب زنان حاضر در کربلا را معرفی و نقش آنها را بیان می‌کند. سه فصل این کتاب، «حضور زنان در حماسه عاشورا»، «نقش زنان در نهضت عاشورا و چگونگی ادامه رسالت» و «تاثیر نهضت امام حسین (ع) بر زنان غیر حاضر در کربلا و ادامه رسالت» نام دارند.
بخش کوتاهی از کتاب:
از فاطمه صغری دختر امام حسین (ع) نقل شده‌است که پس از شهادت امام (ع)، یکی از سواران سپاه عمر سعد به طرف او که جلوی یکی از خیمه‌ها ایستاده بود حمله‌ور می‌شود و با نیزه به او ضربتی می‌زند که بر زمین خورد، آنگاه گوشواره از گوشش می‌کند و خون جاری می‌شود.",کلیات اسلام
موبی دیک,"«موبی دیک» رمان مشهور هرمان ملویل، پنجمین کتاب این مجموعه است. بازنویسی این رمان برای چاپ در قالب یک کتاب کمیک استریپ، توسط ویل آیزنر انجام شده است.
رمان «موبی دیک» درباره یک نهنگ سفید بزرگ است. زمانی نهنگ‌های بزرگی در اقیانوس‌های بزرگ زندگی می‌کردند که روغن و استخوانشان ارزش زیادی داشت. ماجراجویان و دریانوردان بسیاری به امید شکار این حیوانات راهی اقیانوس می‌شدند و گاهی با دست پر به خانه خود بر می‌گشتند. این رمان درباره ناخدایی جاه طلب به نام اهب و هدفش برای شکار نهنگی به نام موبی دیک است. این رمان در سال ۱۸۵۱ منتشر شد و توجهات زیادی را به خود جلب کرد.
رمان نامبرده، مبارزه انسان با طبیعت و تلاشش برای مهار زدن بر آن را به شکلی گویا به تصویر می‌کشد.
 این کتاب جزء شاهکارهای ادبی مصور به چاپ رسیده است.",داستان کودک و نوجوانان
افسانه‌های بیشتر,"کتاب «افسانه‌های بیشتر» مجموعه‌ی هفت رساله از سعید زیباکلام است که جدیدترین تاملات انتقادی و صریح این استاد فلسفه دانشگاه تهران را دربردارد. زیباکلام در این اثر به بازخوانی مبانی اندیشه سیاسی و دینی پرداخته است و آنها را در هفت افسانه خلاصه می‌کند؛ افسانه گوهر ناب تعقل، افسانه ذات فلسفه، افسانه ماهیت اقناع، افسانه رویکرد استدلالی توجیهی اثباتی انبیا، افسانه اثبات الهی بودن قرآن حکیم، افسانه لولوی نسبی انگاری عناوین فصل‌های این کتاب‌اند.
این اثر، بیشتر از اینکه نسخه‌ای برای حل مشکلات نظری باشد، محلی برای طرح پرسش‌های نظری صریح و بی‌پیرایه این استاد عدالت خواه است. او در آغاز هر رساله خود شاهدی از قرآن کریم نیز آورده که در تفهیم و تشریح موضوع هر بخش کمک شایانی کرده است.",جامعه‌شناسی
جف شیش (معرفی و نقد بازی‌های پیشارایانه‌ای),"«جف شیش (معرفی و نقد بازی‌های پیشارایانه‌ای)» کتابی به قلم سید محمد صاحبی (-۱۳۶۴) است که از دیدگاهی جامعه شناسانه به معرفی، بررسی و نقد بازی های دسته جمعی، پیش از به میدان آمدن رایانه‌ و فضای مجازی پرداخته‌است. 
در مقدمه می‌خوانید:
آن دسته از بازی‌ها که در محیط باز و غیرمسقف اجرا شده و می‌شوند را بازی‌های میدانی گفته و می‌گویند. البته همه این بازی‌ها در محیط بسته و مسقف نیز قابل اجرا بوده و هستند، لذا این تعریف، تعریف جامع و کاملی محسوب نشده و نمی‌شود؛ اما به دلایل کاملاً نامعلوم این تعریف را پذیرفته و می‌پذیریم. ضمن این‌که مسئولیت جانیِ شرکت‌کنندگانِ بازی در محیط بسته و مسقف بر عهده خود ایشان بوده و می‌باشد و قانون‌گذاران بازی هیچ‌گونه مسئولیتی را در این مورد تقبل نکرده و نمی‌کنند. چون از اول گفته بودند که بازی‌ها باید در محیط باز و غیرمسقف انجام شود، اگر نمی‌گفتند یک چیزی. ولی حالا که گفته‌اند. آن دسته از بازی‌ها را نیز که دور هم برگزار می‌شود بازی‌های دور همی‌گویند.ما در این کتاب به بررسی، معرفی و نقد بازی‌هایی چند از این دو دسته پرداخته‌ایم. 
در معرفی بازی کلاغ‌پر امده است: 
اصل غافل‌گیری از نکات قابل‌توجه در این بازی است. به این‌صورت که شخص اعلام‌کننده اسامی بعد از این‌که چند پرنده را که قابلیت پریدن دارند، نام می‌برد، اسم جانوری را می‌گوید که توانایی پریدن نداشته باشد، به طور مثال: «مورچه.»
در این مرحله، اگر هرکدام از شرکت‌کنندگان به رویه گذشته عمل کنند و دست خود را بالا ببرند یا بگویند: پَرررررر، ازشرکت در ادامه بازی محروم شده و سوخته محسوب می‌شوند. در این لحظه بخصوص، همه باید بر اینکه جانور مذکور توانایی پریدن ندارد، تأکید کنند و علت این‌که چرا توانایی پریدن ندارد را هم اظهار کنند و حتی از بی‌اطلاعی پدر جانور مذکور، مبنی بر خبر نداشتن وی از این موضوع نیز یاد کنند. به این‌صورت که همگی به اتفاق فریاد بزنند: «مورچه که پر نداره... باباش خبر نداره».",جامعه‌شناسی
مددکاری اجتماعی و نوتوانی گروه‌های خاص(توانبخشی),"آنجا که همه دیوار می‌بینند، مددکاری اجتماعی نشان می‌دهد که در‌هایی هم وجود دارد، پس باید آنها را پیدا و باز کرد.
مددکاران اجتماعی قصد دارند به مردم نشان دهند، چگونه می‌توان ملتی با ایمان، پیشرفته، آگاه، متمدن، مدرن و روشنفکر باشند.
مددکاران اجتماعی می‌خواهند به مردم چیزهایی ناب و واقعی نشان دهند. و می‌خواهند پایه‌های پل دوستی ملت‌ها را محکم کنند. جوامع بیاموزند که چگونه در کنار هم با مسالمت زندگی کنند و هر آن چه که در جامعه وجود دارد، حق همه باشد، چون خداوند انسان را یکسان آفرید.",جامعه‌شناسی
آخرین کلام امیر شرح آخرین وصیت امیرالمؤمنین (ع)؛ بازنویسی پیام مولا در بستر شهادت,"«آخرین کلام امیر» به قلم دکتر عباس خواجه‌پیری، شرح واپسین وصیّت امیرالمؤمنین (ع) است که در بستر شهادت فرمودند. در تدوین و نگارش کتاب حاضر، سعی شده تا از جملات و فرمایشات امام (ع)  بهره‌گیری شود، اما در برخی موارد توضیحاتی که ضروری به نظر آمده، افزوده شده است. همچنین در پاره‌ای موارد با حفظ امانت در رعایت محتوا، فرمایشات ایشان در قالب جملات دیگری جایگزین شده است:
امیر سخن، که پس از اجابت ضربت کین، با فریاد «فُزتُ بربّ الکعبه» حاجت روا و رستگار شده است،‌ لحظات آخرین عمر پربرکتش را برای بیان آخرین وصایای خویش مغتنم می‌شمرد، و در جملاتی نه چندان طولانی، پندهایی مهم و ماندگار، در ظاهر به دو دلبندش (امام حسن وامام حسین (ع))، اما در واقع برای همگان تا قیامت (و من بلغه کتابی) بیان می‌فرماید.
آنگاه پیشوای پرهیزگاران، که از دیرگاه دل از دنیا برکنده بود, دیدگانش را بر این دنیای فانی می‌بندد، و روح ملکوتی و آسمانی‌اش به جوار رحمت و قُرب الهی پرواز می‌کند و انسان‌ها را از نعمت حضور ظاهری‌اش محروم می‌سازد.
گرچه از این لحظات غم‌بار قرن‌ها می‌گذرد، لیکن زمان سنگینی این مصیبت عظما را از قلوب دلدادگان اهل‌بیت (ع) نکاسته است؛
امّا:
شیعۀ امیرالمؤمنین (ع) مشتاق است بداند که امیر و مولایش در آن لحظات پرهیجان و سرنوشت‌ساز، او را به چه چیز وصیّت فرموده و برایش کدام امانت را به جای گزارده است؟",کلیات اسلام
تخم‌مرغ‌ها,"«تخم‌مرغ‌ها» نوشته جری اسپینلی(-۱۹۴۱)، نویسنده آمریکایی داستان‌های کودکان است. تخم‌مرغ‌ها که در سال ۲۰۰۷ نوشته شده یک رمان نوجوان است.
در بریده‌ای از کتاب می‌خوانیم:
«پریم‌رز ایستاد. نور چراغ‌قوه را به صورت خودش انداخت و انگشتش را به علامت سکوت روی لبش گذاشت. دستکش‌ها را از جیبش درآورد و دستش کرد. دیوید هم همین‌طور. به زمین اشاره کرد و چهاردست‌وپا روی زمین قرار گرفت. دیوید هم با یک شانه بالا انداختن کوچولو، همین کار را کرد. شروع کردند به چهاردست‌وپا رفتن.
ساقه‌ی مرطوب علف‌ها که با نور چراغ‌قوه به رنگ سرخ درمی‌آمدند، به چشم دیوید مثل کابوس بودند، به بینی او می‌خوردند و روی گونه‌هایش مالیده می‌شدند؛ برگ‌های خیس علف‌ها، گوش‌هایش را لیس می‌زدند. خیسی زمین به‌طور مستقیم از مفصل‌ها و زانوها به بدنش نفوذ می‌کرد. او از شکار کرم متنفر بود.
همان‌طور که جان یخچالی به آن‌ها یاد داده بود، در یک مسیر و درست کنار هم به سمت جلو چهاردست‌وپا جلو می‌رفتند. هر کِرمی که سر راهشان سبز می‌شد، مال آن‌ها بود. جیرجیر یک عالمه جیرجیرک ناپیدا، صدای خش‌خش آن‌ها را پنهان می‌کرد.
تازه کارشان را شروع کرده بودند که پریم‌رز یهو از جا پرید، دستش را بالا گرفت. نور قرمز چراغ‌قوه‌ی دیوید پنج سانتی‌متر از چیزی که از نوک انگشت‌های دستکش پریم‌رز آویزان بود و وول وول می‌زد را روشن کرد. یک کرم معمولی بود. پریم‌رز آن را در پارچ خودش انداخت و با خنده‌ای مغرورانه، پنج انگشتش را بالا گرفت: پنج سنت برای او.
دیوید یک کرم دید، یک کرم پنج سانتی‌متری دیگر. آن را گرفت و جلوی صورت پریم‌رز تکان تکان داد و زبانش را برای او درآورد. پنج سنت هم برای دیوید.
تا چندین دقیقه‌ی بعدی، هر دوی آن‌ها فقط چند مُشت کرم پنج یا هفت هشت سانتی‌متری گرفتند. دیوید حساب ثروت رو به افزایشش را نگه می‌داشت: بیست سِنت... بیست و پنج و... سی.»",رمان
پرسش‌های بی‌پایان,"«پرسش‌های بی‌پایان» نوشته پِرل. اس. باک(۱۹۷۳-۱۸۹۲)، نخستین نویسنده زن آمریکایی است که برنده جایزه نوبل ادبیات شد. رمان پرسش‌های بی‌پایان که در واپسین سال زندگی وی نوشته شده است به مدت ۴۰ سال ناپدید شد تا سرانجام در یک حراجی عمومی دوباره یافت شده و توسط خانواده‌اش منتشر شد. او در سال ۱۹۳۸ و در حالی که از دید بسیاری از منتقدان خیلی جوان بود، جایزه نوبل را دریافت کرد.
 قهرمان داستان «رن» که نوجوانی بیش نیست با کشتی به انگلستان سفر می‌کند. در عرشه کشتی با زن بیوه زیبا و ثروتمندی آشنا می‌شود. هنگامی که به انگلستان می‌رسند آن زن از او دعوت می‌کند تا در قصر او در خارج لندن بماند.
در بریده‌ای از این کتاب می‌خوانیم:
هنگامی که به نیویورک رسید بی‌صبرانه می‌خواست به خانه برگردد؛ اما پدربزرگش آنجا بود و دلش نمی‌آمد بدون خبرگرفتن از او به راهش ادامه بدهد. در ضمن باید احوال او را برای مادرش می‌برد. انگار از زمانی که اینجا را ترک کرده و سفرش را آغاز کرده بود یک عمر می‌گذشت. هنگامی که به راه افتاده بود پسری بی‌تجربه و اکنون چون مردی بازگشته بود. گاهی از خود می‌پرسید چگونه می‌شد اگر دلباخته دختری خجالتی و جوان به سن خودش می‌شد و به خواسته خودش جلو می‌رفت به جای اینکه شتاب کند تردید می‌کرد، نه اینکه کسی او را در این راه بکشاند؛ اما هیچ دختر جوانی را ندیده بود. 
از خیابان‌های شلوغ و کثیف منهتن گذشت و با حس انزجاری به یاد خیابان‌های تمیز انگلستان و فرانسه افتاد و به مردمی که در آن لحظه به نظرش بیگانه می‌رسیدند نگاه کرد. آن‌ها را نمی‌شناخت، خیلی چیزها بود که می‌توانست درباره‌ی آن‌ها بفهمد و بیاموزد. در این مدت شناختش نسبت به خودش بیشتر شده بود اما چیزی که در حال حاضر درباره‌ی خود می‌دانست چندان مورد رضایتش نبود. اکنون می‌دانست که بدن و ذهن همیشه در حال جنگ هستند و او نتوانسته بود بر هیچ کدام پیروز شود. 
هیچ کدام را نتوانسته بود آرام کند. از یک‌سو بدنش قرار داشت پر از احساس و غریزه و از سوی دیگر ذهن ناآرامش در تضاد کامل با بدنش بود.",رمان
نشانه‌های یار و چکامه‌‌ی انتظار؛ دریافتی جدید از نشانه‌های ظهور و آفاق انتظار,"«نشانه‌های یار و چکامه انتظار» دریافتی جدید از نشانه‌های ظهور و آفاق انتظار به قلم مهدی علیزاده است. 
این کتاب که درباره نشانه های ظهور و شیوه‌های انتظار  و فرهنگ آن است، سه فصل دارد:
فصل اول: نشانه‌های ظهور
فصل دوم: انتظار سبز
فصل پایانی: شور دلدادگی در شعر انتظار
در فصل پایانی کتاب نمونه‌های زیبایی از شعر انتظار را می‌خوانید:
دو غزل از مولانا فیض کاشانی
ألا یا أیّها المهدی، مدامَ الوصل ناوِلها
که در دوران هجرانت بسی افتاد مشکل‌ها
صبا از نکهت کویت نسیمی سوی ما آورد
زسوز شعلهٔ شوقت چه تاب افتاد در دل‌ها
چو نور مهر تو تابید بر دل‌های مشتاقان
زخود آهنگ حق کردند و بر بستند محمل‌ها
دل بی بهره از مِهرت، حقیقت را کجا یابد
حق از آیینهٔ رویت، تجلّی کرد بر دل‌ها
به کوی خود نشانی ده که شوق تو محبّان را
زتقوا داد زاد ره، زطاعت بست محمل‌ها
به حق سجاده تزیین کن، مَهِلْ محراب و منبر را
که دیوان فلک صورت، از آن سازند محفل‌ها
شب تاریک و بیم موج و گردابی چنین هایل
زغرقاب فراق خود رهی بنما به ساحل‌ها
اگر دانستمی کویت، به سر می‌آمدم سویت",کلیات اسلام
درآمدی بر کاربردی‌سازی علوم انسانی در ایران,"چگونگی نقش‌آفرینی علوم انسانی در جامعه موضوع مهمی در عرصه سیاست‌گذاری است. نگاه دوگانه برخی سیاست‌گذاران به پژوهش‌های علوم انسانی، که آن را از یک سو زیربنایی و بنیادین می‌دانند و هم در عمل، سرمایه‌گذاری جدی و حمایت عملی درخور از جایگاه کارکردی و سرنوشت‌ساز علوم انسانی را عمدتاً به فراموشی می‌سپارند، باعث شده است علوم انسانی در جایگاه مبهمی در جامعه قرار داشته‌باشد. از سوی دیگر نگاه فن‌سالارانه در سطوح کلان برنامه‌ریزی‌ها و تصمیم‌گیری‌ها، گفتمانی ناباورانه را نسبت به علوم انسانی رقم زده است. 
«درآمدی بر کاربردی‌سازی علوم انسانی در ایران» به کوشش دکتر زهرا حیاتی حاصل سخنرانی‌های برگزار شده از سوی پژوهشکدهٔ درحال راه‌اندازی علوم انسانی کاربردی پژوهشگاه است که برای تحقق سیاست‌های پیش‌بینی شده در برنامهٔ توسعه راهبردی پژوهشگاه و به‌منظور فراهم آوردن تمهیدات لازم و زمینه‌های مناسب برای گشودن ابعاد و لایه‌های مقوله کاربردی‌سازی علوم انسانی، تدوین شده است تا مقدمه و پشتوانه‌ای برای فراگیرسازی و افزایش بهره‌وری از پژوهش‌های کاربردی پژوهشگاه و دیگر نهادهای پژوهشی مرتبط در سطح ملّی باشد. عناوین مقالات از این قرارند:
چیستی، چرایی و چگونگی کاربردی‌سازی علوم انسانی و اجتماعی؛ دکتر نعمت‌الله فاضلی.
سرشت سیستمی نوآوری در علوم انسانی؛ دکتر آرش موسوی.
تکنوکراسی در کاربردی‌سازی علوم انسانی؛ دکتر علیرضا منصوری.
کاربردی‌سازی علوم انسانی در چهارچوب سه گانه مسئله، روش و زمینه؛ دکتر محمد ابویی اردکانی.
موانع کاربردی سازی علوم انسانی در ایران؛حجت الاسلام والمسلمین دکتر سید محمد باقر نجفی.
تجربه ایرانی مواجهه با علوم انسانی مدرن علوم انسانی و چالش کارآمدی؛ دکتر مالک شجاعی جشوقانی.
تجاری‌سازی علوم انسانی؛ فرصت‌ها و تهدیدها؛ دکتر محمد امین قانعی‌راد.
توانمندسازی علوم انسانی در ایران؛ دکتر غلامرضا ذاکر صالحی.
چالش‌های تجاری‌سازی تحقیقات علوم انسانی در ایران چیست؟؛ دکتر بختیار محمودپور.
تجربه کاربردی‌سازی علوم انسانی و اجتماعی در استرالیا؛ دکتر سیدمحمدرضا امیری طهرانی‌زاده.
چالش‌ها و مسائل معطوف به کارکرد علوم انسانی در ایران؛ دکتر عبدالرحمن حسنی فر.",جامعه‌شناسی
قدرت نوآوری مدیریت؛ ۲۴ کلید برای تسریع رشد و سودآوری,در کتاب «قدرت نوآوری مدیریت» با ۲۴ کلید برای تسریع رشد کسب‌و‌کار و سودآوری آشنا خواهید شد. آرماند وی. فایگنبام و دونالد اس. فایگنبام در این اثر راهکارهایی برای مدیریت فرایند نوآوری در سازمان ارائه داده‌اند؛ راهکارهایی کلیدی که بسیار عمومی هستند و در همه سازمان‌های اداری و تجاری کاربرد دارند. خواندن این اثر و عمل به توصیه‌های آن برای تمامی مدیران و صاحبان کسب‌وکار، سودمند خواهد بود.,مدیریت و کسب و کار
عطر زیارت,"«عطر زیارت» مجموعه داستان کوتاه سید اعظم سادات (  -۱۳۵۸) است.
در  بخشی از این کتاب می‌خوانیم:
هرگز مرا جوان ناکام نخوانید، چرا که به کام خود رسیده‌ام، حجله‌ام سنگرم بود، عروسم تفنگم و نقل‌های عروسی فشنگ‌هایی که به بدنم اثابت کرد، باقی‌اش را نمی‌خوانم... بلند می‌شوم، روپوش سفید را می‌پوشم، ماسک می‌زنم، دستکش‌های یک بار مصرف را دستم می‌کشم، سراغ سالن سردخانه می‌روم. همه کشو‌ها خالی است. فقط یکی از شهدا مانده، کشویش را بیرون می‌کشم، برگه شناسایی‌اش را برمی‌دارم. اسمش احمد غریبی است. شماره پلاک و باقی اطلاعاتش را می‌خوانم.",داستان کوتاه
اخلاق یهودی و تمدن غربی,"کتاب «اخلاق یهودی و تمدن غربی» نوشته محمدباقر رکنی (-۱۳۴۹)، به بررسی ویژگی‌های بیان شده در قرآن کریم برای یهودیان و تطبیق آن با یهودیان در عصر حاضر پرداخته‌است.
در این نوشتار سعی شده‌است به اجمال زمینه‌های تاریخی شکل‌گیری مدرنیته در دنیای غرب (یونان و روم باستان) و وابستگی (نه صرفاً تعامل دو طرفه) آن با اصول تحریف‌شده‌ی مسیحیت یهودی یا به عبارت بهتر یهودی‌گری و در پایان صهیونیسم، بررسی شود.
همچنین ضمن مقایسه‌ی تطبیقی آموزه‌های تحریف شده‌ی یهودیت باستان با مبانی فکری مدرنیسم و صهیونیسم امروزی، مشابهت‌های بین اصول اوّلیه‌ی مقوله‌های یادشده شناسایی و تحلیل شوند. آیا این مشابهت‌ها به صورت اتّفاقی رخ داده‌اند یا این‌که مدرنیسم و صهیونیسم، ادامه‌ی همان مسیحیت منسوخ قرون وسطایی و به عبارت دقیق‌تر یهودیت تحریف شده در عهد عتیق است، که طبق خواست منحرفین از آیین حقیقی حضرت موسی (ع)، می‌بایست در سراسر جهان و به سردم‌داری بلوک غرب به ویژه آمریکای فعلی (بارزترین نماد دنیای فوق مدرن)، مرحله به مرحله اجرا شود؟
به راستی حضور قدرتمند لابی صهیونیسم در ارکان تصمیم‌گیری دولت چند دهه‌ی اخیر آمریکا که ترکیبی از مسیحیت یهودی یا صهیونیسم مسیحی هستند، آیا امری تصادفی است یا اینکه توجیه منطقی و پشتوانه‌ای ایدئولوژیک دارد؟ به صورت مشخص‌تر این‌که آیا مدرنیسم جهانی به رهبری آمریکا به عنوان چوپان دهکده‌ی جهانی در چند دهه‌ی اخیر، مخصوصاً در دوران جنگ سرد، توانسته‌است آن رسالت مذهبی را به نحوه‌ی شایسته‌ای انجام دهد؟ و در پایان اینکه آیا مدرنیسم به عنوان فرهنگ حاکم بر غرب، توانسته‌است دین و وام‌داری خود را به یهودیت (تحریف شده) ادا کند یا خیر؟
در این کتاب سعی شده‌است با رویکردی تاریخی- تحلیلی به سؤال (فرضیه) فوق، پاسخی مناسب، داده‌شود.",جامعه‌شناسی
مجسمه و نقاشی,"یکی از عوامل مهم تکامل و ترقی، تحول در زندگی و نظام‌های زندگی بشر و پیدایش موضوعات جدید و پرسش‌های نوین است، در عصر جدید، تحولات دامنه دارد در حوزه علوم، دانش، فناوری و الگوهای زندگی پرسش‌های بی‌شماری را فراوری فقه اسلامی نهاده‌است و فقیهان اغلب به‌صورت مجزا و زیر عنوان مسائل مستحدثه به آنها پاسخ می‌دهند؛ اما اکنون احساس می‌شود که موعد آن رسیده‌است تا فقه وارد مرحله‌ای نوین شود و با طبقه‌بندی جدید و پایه‌ریزی «کتاب‌ها و ابواب جدید فقهی» مسائل پراکنده و نوپدید، در کتاب‌ها و ابواب و فصول منسجم سامان یابند.
کتاب «احکام مجسمه و نقاشی»  به قلم علیرضا اعرافی در تلاش است به بررسی فقهی رفتارهای مکلفان در عرصه‌های هنری بپردازد و چند مسأله از مسائل این عرصه را پاسخ دهد.",کلیات اسلام
سواد رسانه‌ای و مقاومت مصرف‌کنندگان شبکه‌های ماهواره‌ای فارسی‌زبان (آثار و نتایج),"کتاب «سواد رسانه‌ای و مقاومت مصرف‌کنندگان شبکه‌های ماهواره‌ای فارسی‌زبان (آثار و نتایج)» را مرحمت سلماسی و بهاره نصیری نگاشته‌اند. این اثر یکی از مقالات همایش ملی سواد رسانه‌ای زیر نظر دکتر سیدمرتضی موسویان است. 
اگر مخاطبان یک رسانه از مهارت تفکر انتقادی برخوردار باشند می‌توانند اطلاعات رسانهها را به درستی تجزیه و تحلیل کنند. بر همین اساس، رسانه‌های جمعی امروز به سمتی پیش میروند که به مخاطبان خود اطلاعاتی را ارائه دهند که از لحاظ علمی و محتوایی اطلاعات درست و قابل استنادی باشند. بنابراین می‌توان گفت مخاطبان می‌توانند  رسانه‌های جمعی را به یک سمت و سو حرکت دهند و رسانه‌های جمعی نیز می‌توانند تغییراتی را در باور، نگرش، افکار و در ذهن مخاطبان ایجادکنند.
هدف این پژوهش بررسی سواد رسانه‌ای و مقاومت مصرف کنندگان شبکه‌های ماهواره‌ای من و تو و جم تی وی است. شهروندان منطقه ۲۰ تهران جامعه مورد مطالعه بودند که تعداد ۳۸۴ نفر به عنوان حجم نمونه انتخاب شدند.  در این پژوهش، از روش تحقیق مصاحبه‌ای، پیمایشی، توصیفی، کمی، اسنادی، کتابخانه‌ای و روش نمونه گیری خوشه‌ای استفاده شده‌است.",جامعه‌شناسی
در اردوگاه محکومین,"«در اردوگاه محکومین» داستانی است از  فرانتس کافکا(۱۹۲۴-۱۸۸۳)، نویسنده آلمانی. این کتاب همچنین تحلیلی از هانس دیتر تسیمِرمَن، منتقد ادبی آلمانی پیرامون این داستان را در بردارد.
در بریده‌ای از این داستان می‌خوانیم:
علی‌رغم عجله‌ای که افسر در کندن اونیفورم خود می‌کرد، و بعد هم بالاخره کاملاً لخت شد، ولی از هر تکه از لباس‌های خود به دقت مواظبت می‌کرد، حتی با نوک انگشتش، یراق‌های نقره‌ای کتش و نیز منگوله‌ای را تکان داده، مرتب کرد. اما چیزی که با این دقت جور در نمی‌آمد، این بود که پس از مرتب کردنِ تکه‌ای از لباس‌هایش، فورا آن را با یک حرکت تند و با بی‌میلی به درون گودال می‌انداخت. آخرین چیزهایی که باقی مانده بود، شمشیر و بند آن بود. افسر شمشیر را از غلاف بیرون کشید، آن را خُرد کرد و بعد تکه‌های شمشیر، غلاف و بند را جمع کرد و آن‌ها را یک‌جا چنان محکم به درون گودال انداخت که صدای به هم خوردن‌شان از ته گودال به گوش رسید.
اکنون افسر کاملاً برهنه شده بود. مسافر لب‌های خود را می‌گزید و چیزی نمی‌گفت. او گرچه به خوبی می‌دانست چه روی خواهد داد، اما حق نداشت مانع افسر شود. روش دادرسی‌ای که افسر به آن دل‌بسته بود، چیزی نمانده بود که ملغی گردد، و احتمالاً این روش دادرسی در پی اقدامی بر چیده می‌شد که مسافر خود را به انجام آن ملزم می‌دید، بنابراین افسر اکنون کاملاً دُرست عمل می‌کرد؛ اگر مسافر هم به جای او می‌بود، جز این نمی‌کرد.
سرباز و محکوم نخست چیزی از این وقایع نمی‌فهمیدند، حتی در آغاز نگاه هم نمی‌کردند. محکوم از این‌که دوباره دستمال‌های خود را به دست آورده بود، بسیار خوشحال بود. ولی خوشحالیش چندان طول نکشید. زیرا سرباز با حرکتی تند و غیرمنتظره آن‌ها را از دستش گرفت.",داستان کوتاه
علم در جامعه: مقدمه‌ای بر مطالعات اجتماعی علم,"علم موضوعی است که به شکلی روزافزون محور بحث‌‌های عمومی قرار می‌‌گیرد. نقش اقدامات علمی، مسئولیت‌های آن، روابط آن با نهادهای اجتماعی، سیاسی، دینی و اقتصادی و تدابیر اجرایی و قانونی مورد نیاز برای نظم بخشیدن به اکتشاف‌‌های علمی و نوآوری‌‌های تکنولوژیکی موضوع‌‌هایی است که هر روز با اهمیت و ضرورت بیش‌تری در دستور کارهای سیاسی و دولتی قرار می‌‌گیرد.
جامعه‌‌شناسی علم نه‌‌تنها در بحث از این موضوع‌ها نقشی حاشیه‌‌ای بازی می‌‌کند، بلکه هنگامی که وارد بحث می‌‌شود نیز به شکلی بسیار ساده‌‌انگارانه با آن برخورد می‌‌شود. «نسبی‌‌گرایی»  و «برساخت‌‌گرایی»  و «علم‌‌ستیزی»  برچسب‌‌های سرزنش‌‌آمیزی‌‌اند که در اغلب موارد برای طرد یک بخش کامل از پژوهش‌‌های بشری به کار می‌‌روند یا بالعکس به منظور ارتقای آن به جایگاه چالشی ایدئولوژیک بر ضد تحقیق به‌‌طور کلی یا، در افراطی‌‌ترین موارد، بر ضد توانایی آدمی در فهم واقعیتی که پیرامونش را احاطه کرده است.
هدف یا حتی پیش‌‌فرض این کتاب دفاع از جامعه‌‌شناسی علم یا احیای آن در نظر دانشمندان و مفسران نیست. هدفِ بسیار متعادل‌‌ترِ این کتاب توصیف پاره‌‌ای از کارهای مهمی است که در پنجاه سال گذشته مشخصه این رشته بوده است. هدف از نگاشتن این کتاب تلاش برای نشان دادن این امر است که جامعه‌‌شناسی علم به یک رشته تحقیقاتی گسترده و متنوع با سرمایه‌‌ای از مطالعه‌‌های تجربی تبدیل شده است و حاوی بحث‌‌های درون‌‌رشته‌‌ای فراوانی است که اغلب با ناظران بیرونی نیز با جدیت به بحث گذاشته می‌‌شود.",جامعه‌شناسی
فردی فرفره؛ هدیه‌ی کاملاْ سری (جلد دهم),"فردی پسر هفت ساله بازیگوش و دوست‌داشتنی‌ای است که هر بار ماجراهای بامزه‌ای برایش اتفاق می‌افتد. کتاب «فردی فرفره؛ هدیه‌ی کاملاْ سری» از جلد «دهم» این مجموعه است. «ابی کلاین» ماجراهای فردی  را به صورت یک مجموعه ۲۲ جلدی نوشته است و «جان مک کینلی» با تصویرسازی‌های جذابش این مجموعه را تبدیل به کتاب‌هایی جذاب برای کودکان و نوجوان کرده است. کتاب‌های این مجموعه را «مازیار موسوی» ترجمه و نشر قدیانی آنها را منتشر کرده است. 
خواندن این کتاب هم برای کودکان و نوجوانان و هم بزرگسالانی که به رمان‌های نوجوانان علاقه‌مند هستند، جذاب است.",داستان کودک و نوجوانان
بیمه باربری: بسته آموزشی و کاربردی بیمه (۶),"«بیمه باربری» نوشته لطیف حنیفه‌زاده(-۱۳۴۷)، کارشناس صنعت بیمه است. 
بیمه حمل‌ونقل کالا پوششی است که بیمه‌گر در مقابل دریافت حق بیمه مربوط به سرمایه مورد پوشش و خطرات مورد تعهد به جبران خسارت وارده به مورد بیمه، در طول مدت بیمه‌نامه از مبدأ تا مقصد متعهد است. بیمه‌نامه‌ای است که در آن، هزینه‌ها و خسارات وارده به کالای مورد بیمه با توجه به شرایط قرارداد در اثر حوادث دریایی، زمینی، هوایی حادث شود جبران می‌شود. بیمه باربری قدمت هزاران ساله دارد. قدیمی‎ترین نوع بیمه، بیمه دریایی است که در اواسط قرون وسطی پا به عرصه وجود نهاده است و روز به روز در حال رشد است.
بیمه باربری از جمله رشته‌های بیمه‌ای است که به‌علت ارتباطات و حمل‌ونقل متقابل بین کشورها، دارای دستورالعمل‌ها و مقررات بین‌المللی است و شرایط و مقررات تنظیمی توسط مؤسساتی مانند مؤسسه بیمه‎گران لندن که مورد استفاده شرکت‌های بیمه اغلب کشورهاست تا حد زیادی این بیمه را از هماهنگی و یکنواختی نرخ و شرایط برخوردار نموده است. در کشور ما نیز مقررات و شرایط تنظیم شده از سوی مؤسسه مورد اشاره در قالب (کلوز‌های C,B,A) مورد استفاده است.",مدیریت و کسب و کار
سگ خانواده باسکرویل,"«سگ خانوادهٔ باسکرویل» نوشته سر آرتورکانن دویل(۱۹۳۰-۱۸۵۹)، نویسنده برجسته داستان‌های جنایی و خالق شخصیت داستانی شرلوک هولمز است. این کتاب هم یکی از مجموعه داستان‌های کارآگاه خصوصی شرلوک هولمز است. 
در بخشی از کتاب می‌خوانیم:
آقای شرلوک هولمز معمولاً صبح‌ها خیلی دیر بیدار می‌شد، مگر شبهایی که اصلاً نمی‌خوابید و این اتفاقی بود که گاهی روی می‌داد. آن روز صبح، هنگامی که در مقابل صبحانه‌اش نشسته بود، من عصایی را که مهمان شب قبل‌مان جا گذاشته بود، برداشتم. از چوب محکم و زیبایی بود و قسمت بالای آن به گردی کوچکی ختم می‌شد. درست در زیر این گردی، حلقه‌ای از نقره تقریباً به عرض دو سانتیمتر وجود داشت که بر آن کلمه‌هایی به تاریخ ۱۸۸۳ حک شده بود: «به جیمز مورتیمر، ام. آر. سی. اس، از طرف دوستانش در «سی.سی.اچ.» عصای زیبایی بود؛ عصایی ایده‌آل برای پزشکان تابع در دوران گذشته: شایسته، اطمینان‌بخش ...
- خوب، واتسون، این عصا برای شما چه معنایی دارد؟
پشت هولمز به من بود و من هیچ کاری نکرده بودم که او بتواند بفهمد آن لحظه چه چیز فکر مرا به خود مشغول کرده است.
- از کجا فهمیدید که مشغول تماشای آن هستم؟ مگر پشت سرتان هم چشم دارید!
نه، ولی در برابرم قهوه‌جوش بسیار براقی قرار دارد. خیلی خوب، واتسون، نگفتید دربارهٔ عصای مهمانمان چه فکر می‌کنید؟ بخت یارمان نبود که او را ببینیم و نمی‌دانیم منظور او از آمدن به اینجا چه بوده است: بنابراین، یادگار کوچک او اهمیت پیدا می‌کند. خوب، واتسون، از روی عصا صاحب آن را توصیف کنید! گوشم به شما است.",رمان
نظریه بازی,"کن بین‌مور(   -۱۹۴۰)، ریاضیدان انگلیسی است و نظریه بازی یکی از زمینه‌های اصلی تخصص اوست.
در بخشی از کتاب می‌خوانیم:
«نظریه بازی در تلاش است تا بوسیله ریاضیات، رفتار را در شرایطِ راهبردی یا در یک بازی ـ که در آنها موفقیتِ فرد در انتخاب کردن، وابسته به انتخاب دیگران ‌باشد ـ برآورد کند. همچنین تلاش می‌کند تا رفتار ریاضی حاکم بر یک موقعیت استراتژیک (تضاد منافع) را مدل‌سازی کند. این موقعیت، زمانی پدید می‌آید که موفقیتِ یک فرد وابسته به راه‌بردهایی است که دیگران انتخاب می‌کنند. هدفِ نهاییِ این دانش، یافتنِ راه‌بردِ بهینه برای بازیکنان است.
یک بازی شامل مجموعه‌ای از بازیکنان، مجموعه‌ای از حرکت‌ها یاراه‌بردها و نتیجه مشخصی برای هر ترکیب از راه‌بردها می‌باشد. پیروزی در هر بازی تنها تابع یاریِ شانس نیست بلکه اصول و قوانینِ ویژه خود را دارد و هر بازیکن در طی بازی سعی می‌کند با به کارگیری آن اصول، خود را به بُرد نزدیک کند. رقابتِ دو کشور برای دست‌یابی به انرژی هسته‌ای، سازوکار حاکم بر روابط بین دو کشور در حلِ یک مناقشه بین‌المللی، رقابتِ دو شرکتِ تجاری در بازار بورس کالا نمونه‌هایی از بازی‌ها هستند».",مدیریت و کسب و کار
حسن کچل و علفزار,«حسن کچل و علفزار» به قلم سهیلا رمضانی و بازنویسی علی محمدپور و تصویرگری مینا احمدی یکی از مجلدهای مجموعه‌ی دوازده جلدی حسن کچل است. این مجموعه شامل قصه‌های کودکانه و بومی ایرانی است که زبانی عامیانه و شیرین دارد.,داستان کودک و نوجوانان
وَاللهُ مُتِمُّ نورِه، کاوشی در ابعاد الهی، تمدنی و مهدوی حرکت عظیم اربعین حسینی (جلد دوم),"«وَاللهُ مُتِمُّ نورِه، کاوشی در ابعاد الهی، تمدنی و مهدوی حرکت عظیم اربعین حسینی (جلد دوم)» دومین دفتر از مجموعه سه‌جلدی «وَاللهُ مُتِمُّ نورِه»، به اهتمام محمد خادمی و آرزو نیکوییان است که مجموعه مصاحبه‌های کنگره بین المللی لقاء الحسین علیه السلام را در خود جای داده‌است. 
در این مجلد با بزرگانی همچون حضرت آیت‌الله حائری شیرازی، عضو سابق مجلس خبرگان رهبری و استاد برجسته حوزه علمیه قم، حجت الاسلام والمسلمین دکتر عبدالحسین خسروپناه، رئیس مؤسسه پژوهشی حکمت و فلسفه ایران و استاد برجسته حوزه و دانشگاه دررشته‌های فلسفه و کلام اسلامی، پروفسور آنتوان بارا، نویسنده مسیحی و سوری الاصل، ادیب، روزنامه‌نگار و سردبیر هفته‌نامه شبکه الحوادث کویت و نویسنده کتاب‌های «حسین در اندیشه مسیحیت» و «زینب: فریاد دردمند» و  بزرگان دین‌پژوه دیگری پیرامون موضوع کنگره، مصاحبه شده‌است.",کلیات اسلام
وسپیک، ملکه‌ی زنبورها (نبرد هیولاها، شش‌گانه‌ی ششم، دنیای آشوب‌زده؛ جلد سی و شش),"تام سخت‌ترین و خطرناکترین ماموریتش را در پیش دارد. او باید با پیدا کردن شش ماده سحرآمیز برای ساختن معجون، مادرش را از اسارت ولمال، جادوگر شیطانی نجات دهد. اما هر یک از آن مواد توسط یکی از هیولاهای ترسناک کایونیا محافظت می شود.
آیا تام و همرزمانش می توانند در صحرای مرگ جان سالم به در ببرند و کومودو، سشاه مارمولک، را شکست دهند؟
آیا شما جرأت دارید با تام همراه شوید؟ آیا می توانید از این نبرد جان سالم به در ببرید؟",داستان کودک و نوجوانان
مدیریت شایعه,"در فرهنگ دهخدا آمده که شایعه خبری بی‌اصل و اساس است که بر سر زبان‌ها می‌افتد. روان شناسان هم می‌گویند شایعه همان پیامی است که درستی و نادرستی آن مشکل دارد و به صورت غیررسمی یعنی به صورت دهان به دهان منتقل می‌شود و ما هم آماده پذیرش و باور کردن آن هستیم و حتی به پخش آن هم کمک می‌کنیم چون ما وقت این را نداریم که درباره درستی یا نادرستی آن تحقیق و بررسی کنیم و زود و خیلی راحت آن را می‌پذیریم. در این زمان فرصت طلب‌ها بیشترین استفاده را از این موقعیت‌ها می‌برند.
انتشار شایعه به پیشرفت‌های علمی و تکنولوژی هم بستگی دارد. سرعت انتشار شایعه ۶۰۰ کیلومتر بر ساعت بود که با وجود اینترنت و پیامک در حال حاضر سرعت آن به نور هم رسیده است.
یک برداشت غلط در مورد شایعه این است که برخی شایعه را اطلاعات نادرست می‌دانند در صورتی‌که این طور نیست در واقع شایعه اطلاعاتی است که مورد تأیید قرار نگرفته‌اند و لذا الزاماً دروغ نیست. شایعه نوعی بازار سیاه اطلاعاتی است که حقیقت منشأ آن نیست بلکه محصول آن است.
شایعات عموماَ در زمانی مؤثر است که موضوعی به صورت فراگیر یا اپیدمی ذهن مردم را به خود مشغول کرده باشد مثل زمان جنگ یا بلایای طبیعی و... منظور از مدیریت شایعه پیشگیری از بروز شایعه تا جایی که امکان دارد و کاهش اثر مخرّب آن در مجموعه‌ای که رخ می‌دهد می‌باشد.",جامعه‌شناسی
تحریفات در واقعه تاریخی کربلا,"*این کتاب به درخواست انتشارات صدرا (مرکز نشر آثار استاد شهید مطهری)، با این قیمت ارائه شده است.عرضه رایگان در سایر برنامه‌ها بدون هماهنگی و رضایت ناشر انجام شده و از سوی ناشر در حال پیگیری است.

«تحریفات در واقعه تاریخی کربلا» اثر استاد شهید آیت الله مرتضی مطهری ( ۱۳۵۸- ۱۲۹۸)، وی به تعبیر امام خمینی ""متفکر و فیلسوف و فقیه عالی مقام"" بود، استاد برجسته حوزه علمیه قم و دانشگاه تهران بود و در آستانه پیروزی انقلاب اسلامی مامور به تشکیل شورای انقلاب از سوی امام خمینی شد. 

«تحریفات در واقعه تاریخی کربلا» دربردارنده بر چهار سخنرانی از استاد شهید آیت اللّه‌ مطهری(۱۳۵۸-۱۲۹۸) تحت عنوان «تحریفات در واقعه تاریخی کربلا» است که در فروردین ۱۳۴۸ خورشیدی برابر با محرم ۱۳۸۹ قمری در حسینیه ارشاد ایراد شده است.
موضوع بحث موضوعی است که همواره مورد نیاز شیفتگان مکتب حسینی است تا این واقعه بزرگ تاریخی همیشه عامل حرکت و احیای اسلام در جامعه اسلامی باشد نه عامل سکون و بی‌حرکتی، و به عبارت دیگر محرک باشد نه مخدر. برخی خرافاتی که به این واقعه بسته شده است، گاهی آن را از حالت محرک و محیی بودن خارج کرده، به عامل تخدیر جامعه اسلامی تبدیل نموده است.
استاد شهید آیت‌اللّه‌ مطهری در این سخنرانی‌ها وظیفه یک مصلح اجتماعی اسلامی را در این خصوص به خوبی ایفا کرده‌اند؛ خطر تحریف، انواع تحریف و نمونه‌هایی از تحریفاتی را که در حادثه کربلا در طول تاریخ پدید آمده است بیان کرده‌اند، تحریفاتی که متأسفانه امروز نیز در جامعه ما جاری است.",کلیات اسلام
لیمو در آرایشگاه؛ ماجراهای توت‌فرنگی ۳,"کتاب «لیمو در آرایشگاه» از  مجموعه ماجراهای توت فرنگی، نوشته‌ی سامانتا بروک، مجموعه‌ای داستانی مصور و کودکانه با هدف آموزش مهارت‌های ارتباطی در کودکان است:
توت‌فرنگی خودش را در آیینه دید و گفت: ""وای چقد زیبا شدم! این باور نکردنیه."" لیمو با هیجان فریاد زد: "" آره فوق‌العاده شدی! نفر بعدی کیه که می‌خواد امتحان کنه؟"" همه‌ی دوستان لیمو یک صدا فریاد زدند ""من! من! من!"" چند روز بعد لیمو به زغال اخته زنگ زد که اگر به او نیاز دارد به آرایشگاه بیاید و موها و ناخن‌هایش را درست کند. اما زغال اخته گفت: ""نه، ممنون.""",داستان کودک و نوجوانان
۹۹ فرمان در مدیریت تغییر و تحول سازمانی,"«۹۹ فرمان در مدیریت تغییر و تحول سازمانی» کتابی به قلم دکتر وحید ناصحی و مهدی بشیرپور درباره مدیریت تغییر و تحول سازمانی است. امروزه سازمان‌ها علاوه بر انجام امور مربوط به خود باید پاسخگوی انتقادات و پیشنهادات مردم نیز باشند و به این منظور باید پیوسته در حال تغییر و تحول و حرکت به سوی بهینه‌سازی خدمات خود باشند. تاثیر کارایی تغییر و تحول سازمانی به اندازه‌ای است که نیاز به روش‌های جدید و تکامل‌یافته برای مقابله و هماهنگی را ایجاد می‌کند. 
این اثر برای بهسازی و اعمال بهتر تغییرات مثبت در کلیه سازمان‌ها کاربرد دارد و تمامی ادارات می‌توانند با استفاده از سنجش‌های ارزشمند این کتاب میزان تاثیرپذیری عملکردهای خود را در هر مرحله از تغییر ارزیابی کنند.",مدیریت و کسب و کار
نشانه‌های کتاب هم آدم‌اند (ماجراهای هنک ۱),"ماجراهای هنک در مورد پسری بازیگوش به نام هنک است که بدون اینکه بخواهد ماجراهای جذاب و خواندنی برایش اتفاق می‌افتد. 
چیزی که لازم است درباره هنک بدانید این است که او سعی نمی‌کند بچه‌های کلاس را بخنداند ولی بدون اینکه بخواهد این کار را می‌کند.",داستان کودک و نوجوانان
گردان قاطرچی‌ها,"«گردان قاطرچی‌ها» رمانی از داوود امیریان(   -۱۳۴۹)، نویسنده معاصر ایرانی است. این کتاب، رمانی ویژه نوجوانان است که با زبان طنز جریان‌های روزهای جنگ و جبهه را روایت می‌کند. 
در بخشی از کتاب می‌خوانیم:
«عقل تو کله شما دوتا نیست؟ آخه من چه گناهی کردم گیر شماها افتادم؟ 
یوسف دهانش کف کرده بود و یک‌نفس فریاد می‌زد. سیاوش و دانیال سرشان را پایین انداخته بودند و خود را به موش‌مردگی زده بودند و جیک نمی‌زدند. 
 اون چه آشوبی بود که به پا کردید؟ قسم می‌خورم اون آتش‌سوزی و به‌هم ریختن میدون کار شما دو تا بود. 
دانیال که بلد بود چه‌طور خودش را به موش مردگی بزند، با صدایی لرزان و بغض کرده گفت: «تو هم هی نق به جیگر ما بزن. خودت دیدی که ما کاری بکنیم؟ برای چی تهمت می‌زنی؟ من و سیاوش روحمون از آتش‌سوزی و فرار خرس‌ها بی‌خبر....» 
سیاوش سریع به پهلوی دانیال سیخونک زد که بند را آب ندهد؛ اما یوسف به سرعت حرف دانیال را قاپید. با صورت کج و کوله شده از خشم و عصبانیت به آن دو براق شد: 
 آفرین، پس اون خرسه و توله‌هاش رو شما دوتا آتیش‌پاره فراری دادید؟ می‌بینی کربلایی، پس الکی صاحب خرس‌ها جلز و ولز نمی‌کرد که کار این دو تا بوده. 
سیاوش مظلومانه به کربلایی نگاه کرد و چند بار پلک زد. کربلایی ته دلش سیاوش را دوست داشت، با دیدن چشم‌های خیس سیاوش و بغض دانیال قلبش به درد آمد و گفت: «حالا که به خیر گذشته یوسف‌جان. این دو تا هم به اندازه کافی حرف شنیدن. دیگه بسه‌شونه.» 
 کربلایی تو هم؟ شما دیگه چرا؟ اگه دژبانی سپاه می‌آمد چی؟ اون‌وقت خلاصی ما از دست اون‌ها کار حضرت فیل بود.»",داستان کودک و نوجوانان
قابی از چهره‌های قرآنی: روایت قرآن از چهره‌های کربلا,"«قابی از چهره‌های قرآنی: روایت قرآن از چهره‌های کربلا» نوشته  کاظم حاجی رجبعلی(-۱۳۵۹) است.
در بریده‌ای از کتاب می‌خوانیم:
«قابی از چهره‌های قرآنی، عنوان مجموعه ‌کتاب‌هایی است که در آن به زبان ساده، به موضوع شناخت شخصیت‌ها، با رویکرد تدبری پرداخته است. این کتاب ۹ نفر از چهره‌های حماسه کربلا را با رویکرد یاد شده، در سه مرحله بررسی کرده است: مرحله اول، نقطه شروع در ترسیم شخصیت است؛ که شامل انتخاب و توضیح یک اشاره و نکته تاریخی مشهور در مورد آن شخصیت می‌شود. مرحله دوم، با عنوان بوم آیات، شامل بررسی آیات یا سوره‌هایی می‌شود که می‌تواند نکته انتخاب شده در مرحله قبل را در بستر قرآن، تحلیل نماید. مرحله سوم با عنوان قابی از چهره شخصیت مذکور، شامل جمع‌بندی نکات قبل و پاسخ به نیازی می‌شود که با معرفی چهره یاد شده حاصل می‌شود.
رویکرد تدبری به چهره‌ها، می‌تواند پاسخگوی نیاز عموم مخاطبان و نیاز مخاطبان تخصصی از جمله اصحاب هنر، ادبیات و رسانه باشد.
بر این اساس اطلاق چهره‌پردازی و نیز پرداختن به موضوع چهره، ممکن است در ذهن دو رویکرد کلی یکی رویکرد تجسمی و دیگری رویکرد نمایشی را مجسم و تداعی بکند. مصادیق رویکرد اول در نقاشی و عکاسی و غیر آن با مضمون چهره انسان است؛ و مصداق رویکرد دوم بخش مهمی از فیلمنامه یا نمایشنامه‌نویسی که متمرکز بر ثبت حالاتی است از انسان‌ها و نقش‌ها که گویای صفات، شاکله یا شخصیت آنها باشد. مورد اخیر را بیشتر به عنوان شخصیت‌پردازی می‌شناسیم.»",کلیات اسلام
رستم در هفت‌خوان (۳),"کتاب رستم در هفت خوان ۳ جلد سوم مجموعه رستم در هفت‌خوان است که با داستانی اقتباس شده از شاهنامه فردوسی است به کمک هنر تصویرگری پی‌نما (کمیک) به تصویر کشیده شده است.
این مجموعه سه جلدی از ابتدای هفت خوان رستم را به طور کامل روایت کرده و با نثری شیوا و دلچسب، کودکان و نوجوانان را به شاهنامه و داستان‌های بومی ایران زمین علاقه‌مند می‌کند.
این کتاب در دسته کتاب کودک و نوجوان و گروه‌های سنی ج و د طبقه بندی می‌شود.

خلاصه داستان:
رستم سرگردان در سرزمین دیوها، پی چاره‌ای برای چشمان نابینای سپاه ایران می‌گردد… در این میان، به یک باره خطری بزرگتر رخ می‌نمایاند. سپاهی بزرگ از دیوهای سرتاپا مسلح مرزهای ایران را در محاصره می‌گیرند و پرده از نقشه هولناک اهریمن برداشته می‌شود. “دستان”، پدر “رستم” سعی می‌کند آخرین حلقه مقاومت در برابر یورش همه جانبه سپاه دیوها را تشکیل بدهد. به نظر می‌رسد غروب آفتاب بخت ایرانیان نزدیک است…",داستان کودک و نوجوانان
قصه‌ی ما همین بود (۶): قصه‌های قدیمی برای نوجوانان,«قصه‌ی ما همین بود (۶): قصه‌های قدیمی برای نوجوانان» مجموعه‌ای از داستان‌های کوتاه ویژه کودکان و نوجوانان به قلم محمد میرکیانی(-۱۳۳۷) و تصویرگری محمدحسین صلواتیان است. این داستان‌ها بازخوانی داستان‌های کهن ایرانی برای نسل امروز هستند.,داستان کودک و نوجوانان
این پر سفید مال کیه؟,"«این پر سفید مال کیه؟» نوشته منصوره صابری(  -۱۳۴۷) است.
در بخشی از این داستان کودک می‌خوانیم:
جوجه توی باغ این ور و آن ور می‌دوید.گهگاهی هم می‌ایستاد و دانه برمی‌چید. تا اینکه چیزی پیدا کرد. یک پر سفید. جیک و جیک و جیک. جوجه صدا زد. نگاهی کرد به دور و بر . راستی کی بود صاحب پر؟",داستان کودک و نوجوانان
تکنولوژیک یا فن‌آوریک، مسأله چیست,"«تکنولوژیک یا فن آوریک، مساله چیست؟» مجموعه طنزی جامعه‌شناسانه از سعید طلائی درباره چیستی وسایل ارتباطی تکنولوژیک و نحوره رفتار و اثرگذاری آنها در زندگی انسان‌ها است. نویسنده در این کتاب با نقد مستقیم و غیرمستقیم و لحنی نمکین به زندگی انسان امروزی و رابطه‌اش با دنیای مجازی و الکترونیک پرداخته است. 
تکامل موبایل‌ها، دوستی‌های مجازی، گروه‌های اجتماعی، خودنمایی مردم در فضای مجازی با انداختن سلفی‌ها و تبلیغات گوناگون، تعامل‌های مردم به وسیله انواع استیکرها و... بایکدیگر در این فضاها و.... موضوع طنزنوشته‌های سعید طلائی در این مجموعه‌اند.
«اما یکی از جذاب‌ترین قسمت‌های اینستاگرام ویدئوهای منتشرشده در آن است. اینکه می‌شود به جای یک عکس یک ویدئوی پانزده ثانیه‌ای منتشر کرد. خب توی پانزده ثانیه چکار می‌شود کرد؟ در پانزده ثانیه می‌شود از عرض خیابان رد شد، می‌شود عطسه کرد، می‌شود یک موز متوسط را خورد و می‌شود خیلی کارهای دیگر کرد. اما این کارها جذابیت خاصی ندارد که قابل انتشار باشد. پس ذهن خلاق بشر به سمت ایجاد کلیپ‌های پانزده ثانیه‌ای رفت. ساخت این کلیپ‌ها نشان می‌دهد که آدمیزاد می‌تواند در پانزده ثانیه هم اثری ماندگار از خود خلق کند. آدم‌ها برای ساختن این کلیپ‌های پانزده ثانیه‌ای کارهای عجیب و غریبی کردند. یک نفر لامپ قورت داد و دیگری سوار پلنگ شد، چالش آب یخ راه انداختند و بعد دور هم یخ زندند، یک نفر دیگر پشت فرمان آواز خواند و تصادف کرد و از وسط دو نیم شد. همین جاها بود که بشر متوجه شد پانزده ثانیه چقدر زمان زیادی است و چه کارهای زیادی می‌شود در پانزده ثانیه انجام داد.»",جامعه‌شناسی
ماه با من است (داستان‌های فکری جلد ۱۰),«ماه با من است» از مجموعه کتاب‌های مجموعه داستان های فکری نوشته مرتضی خسرونژاد (   -۱۳۳۳) و به تصویرگری سیمین شهروان است. هدف این کتاب، آموزش مهارت‌های ذهنی همچون تمرکززدایی و آموزش مفاهیم چپ و راست است.,داستان کودک و نوجوانان
بازی آگاهی و عوامل موثر بر ارتقای سواد دیجیتال,"«بازی آگاهی و عوامل موثر بر ارتقای سواد دیجیتال» از مجموعه «مطالعات موردی سواد رسانه‌ای» به قلم نویسندگان، مرتضی جمشیدی، فرزانه شریفی و سیدمحمدعلی سیدحسینی است. 
امروزه اهمیت سواد به عنوان یک امر بایسته برای تمام عرصه‌های علمی و کاربردی بشر ثابت شده است. رسانه‌ها به ویژه بازی‌های دیجیتال از این امر مستثنی نیستند. بازیکنان و بازی‌سازان در حال حاضر بدون برخورداری از سواد مربوط به بازی نمی‌توانند به تعامل با عناصر این رسانه بپردازند. نویسندگان این کتاب مدلی مبتنی بر پژوهش برای معرفی سواد بازی تدوین نموده‌اند که در قالب «بازی آگاهی» معرفی می‌شود و مانند یک چرخه عمل می‌کند که از مواجهه با رسانه بازی آغاز می‌شود و تا مراحل مختلف مصرف بازی توسط مخاطب یا بازیکن ادامه پیدا می‌کند. این پژوهش و مدل ارائه شده در آن برای نخستین بار توسط پژوهشگران مرکز تحقیقات بازی‌های دیجیتال (دایرک) صورت گرفته است.
در بخشی از کتاب چنین می خوانید:
دغدغه آسیب پذیری مخاطبان از محتوای رسانه‌های متنوع و یافتن راهی برای کاهش تأثیرات مخرب رسانه‌ها به ویژه برای مخاطبان نوجوان که از جمله بیشترین مصرف کنندگان رسانه ها هستند، همواره مورد نظر اندیشمندان بوده است. بر این اساس، بیش از دو دهه است که صاحب نظران ارتباطات، به دیدگاهی روی آورده اند که به نظر می‌رسد با گسترش آن، می‌توان از تأثیرات منفی رسانه‌ها تا حدود زیادی پیشگری کرد. 
این دیدگاه، به طور کلی راه هرگونه ارتباط صحیح با رسانه‌ها را برخورداری از مهارتی به نام ""سواد رسانه‌ای"" می‌داند. سواد رسانه‌ای را می‌توان تقویت تجارب رسانه‌های دانست (رومینسکی و هنکس، ۱۹۹۵: ۵). از سوی دیگر، برخی سواد رسانه‌ای را چنین تعریف نموده‌اند: ""توانایی دسترسی تحلیل، ارزیابی و برقراری ارتباط با پیام‌های رسانه‌ای در اشکال مختلف"" (کریست و پاتر، ۱۹۹۸). به عبارتی دیگر سواد رسانه‌ای فرایند چند بعدی است که توانایی هر شخص می‌تواند در طول هر یک از آنها قرار گیرد. ابعاد چهارگانه سواد رسانه‌ای یعنی ابعاد ادراکی، حسی، زیبایی شناسی و اخلاقی کاملاً به هم وابسته و پیوسته اند...",جامعه‌شناسی
عشق در روزگار وبا,"«عشق در روزگارِ وبا» اثر ماندگار نویسنده محبوب و بزرگ کلمبیایی، گابریل گارسیا مارکز (۲۰۱۴-۱۹۲۷) را این بار با ترجمه شیوای کاوه میرعباسی بخوانید. 
مارکز را اولین بار بهمن فرزانه با ترجمه «صد سال تنهایی» در سال ۱۳۵۴ به ایرانیان معرفی کرد و تا امروز تمام آثار داستانی این نویسنده به فارسی ترجمه شده‌اند.
فرمینا داثا به همراه پدر و عمه خود به شهری بندری در حوزه کارائیب که نام آن در کتاب ذکر نشده است نقل مکان می‌کنند تا زندگی تازه‌ای را شروع کنند. در همین هنگام فلورنتینو آریثا که به همراه مادرش زندگی می‌کند در تلگراف‌خانه شهر مشغول به کار می‌شود. یک روز وقتی برای رساندن تلگرافی به خانه لورنثو داثا وارد می‌شود، فرمینا داثا را می‌بیند و چنان عاشق او می‌شود که پنجاه و سه سال و هفت ماه و یازده روز بعد همچنان عشق او در وجودش شعله‌ور است.
فرمینا در جریان درمان بیماری وبایش با دکتر اوربینو ملاقات می‌کند. پدر فرمینا به دکتر علاقه‌مند شده و دخترش را تشویق می‌کند که همسر وی شود و...
با وجود اینکه دکتر خوبنال اوربینو علاقه‌ای تقریباً جنون‌آمیز به شهر داشت و بهتر از هرکس می‌شناختش، خیلی کم پیش آمده بود که، نظیر آن یکشنبه، انگیزه‌ای بیابد برای آنکه بی‌محابا خطر کند و بدون اکراه در همهمه و ازدحام محله قدیمی برده‌ها پرسه بزند. درشکه‌چی ناچار شد بارها بچرخد و بپیچد و چندین دفعه پرس و جو کند تا نشانی را پیدا کند. دکتر اوربینو از نزدیک سنگینی طاقت‌فرسای تالاب‌ها، سکوت بدشگونشان، بخارهای خفقان‌آورشان را بازشناخت که بارها در سپیده‌دم‌های بی‌خوابی، آمیخته با شمیم یاسمن‌ها، تا اتاق خوابش بالا آمده بودند، و او حس کرده بود مثل بادی برآمده از دیروز می‌گذرند که هیچ ربطی به زندگی‌اش ندارد. اما آن تعفن، که حسرت گذشته بارها جامه آرمانی بهشان پوشانده بود، به واقعیتی تحمل‌ناپذیر بدل شد، هنگامی که درشکه شروع کرد به جست و خیز و یله رفتن بر گل و لای خیابان‌هایی که آنجا سارگپه‌ها[نوعی لاشخور امریکایی] سر آشغال‌گوشت‌های سلاخ‌خانه، که پَس‌رَوی گنداب تا آن مکان آورده بودشان، به جان هم می‌افتادند.",رمان
شش سیگما؛ استاندارد کنترل کیفی,«شش سیگما؛ استاندارد کنترل کیفی» به قلم غلامرضا کاتب راهنمای اصلی برای تیم‌های شش سیگماست. در واقع، هندبوکی است شامل ابزارهایی برای تیم‌ مجری فعالیت‌‌های شش سیگما. این کتاب مجموعه‌ای کامل از همه‌ی تکنیک‌ها و ابزارهای شش سیگما را در خود گنجانده است که برای علاقه‌مندان مفید و ضروری است.,مدیریت و کسب و کار
جامعه و فرهنگ اریتره,"شاید در عصر حاضر، هیچ موضوعی را نتوان یافت که همانند مطالعات مربوط به فرهنگ کشورها، جهان بینی ما را نسبت به محیط فرهنگی جهان عمق بخشد. مطالعات فرهنگی تنها یک دانش و یادگیری معمولی در یک موضوع عادی نیست. این دانش بر نگرش‌های قبلی ما اثر می‌گذارد، پیش‌داوری ها و عقاید شکل گرفته ما را به جدال اندیشه می‌کشاند و ما را با گونه‌گونی پدیده‌های فرهنگی آشتی می‌دهد. در پایان، به ما می‌آموزد که فرهنگ‌ها و انسان‌ها می‌توانند از ما باشند و در عین حال با هم هم‌زیستی مسالمت‌آمیز داشته باشند.
کتاب حاضر با عنوان جامعه و فرهنگ اریتره در دوازده فصل زیر به معرفی جنبه‌های گوناگون سیاسی، اجتماعی و فرهنگی جامعه اریتره می‌پردازد:
•	جغرافیای طبیعی و انسانی
•	تاریخ
•	جامعه
•	سیاست و حکومت
•	فرهنگ
•	ادیان و مذاهب
•	فرهنگ عامه
•	زبان و ادبیات
•	هنر
•	نظام آموزشی
•	رسانه و وسایل ارتباط جمعی
•	روابط اریتره و جمهوری اسلامی ایران",جامعه‌شناسی
جادوگر مدرن,"«جادوگر مدرن» رمانی فانتزی از دبورا گری است. نل جادوگری است که دارد روی یک طلسم برای انجمن آنلاین جادوگرها کار می‌کند. طلسمی که وقتی جادوگرها مشغول جستجو در اینترنت هستند آنها را پیدا و به چت روم مخصوص آنها هدایت کند. او طلسم را می‌سازد اما دردسرهای جدیدی برایش پیش می‌آید. یک قدرت مخفی وارد چت روم جادوگرها می‌شود. 
لارن: «همه‌ی افراد خانواده‌های شما جادوگرن؟ می‌تونم بهتون قول بدم، هیچ جادوگری تو خانواده‌ی من نیست».
نل: «خونواده‌ی بعضی از ماها پر از جادوگره. تقریباً نصف افرادی که تو شجره‌ی خانوادگی من هستد، ن دست‌کم کمترین میزان قدرت رو دارن. خانواده‌ی مویرا هم همین‌طورن، هرچند فکر نمی‌کنم قدرت به غلظت مال من تو شاخه‌های خانواده‌اش پخش شده باشه. ما به طور ارثی جادوگرایم، یعنی قدرتمون از نسلی به نسل ما رسیده».
سوفی: «و من اون نوع دیگه‌ی جادوگرم، کسی که قدرت درونش بدون هیچ ارتباط خانوادگی مشخصی نمودار میشه. تا اونجایی که می‌دونم، هیچ‌کدوم از نزدیکان من جادوگر نیستن. گاهی اوقات فهمیدنش سخته، چون کسی جادوگرها رو قبول نمی‌کنه، افراد زیادی استعدادهاشون رو به خوبی مخفی می‌کنند».",رمان
آماده، آتش، هدف (خلاصه کتاب),"اگر به فکر شروع یک تجارت جدید یا رشد در تجارت حاضر خود هستید، کتاب «آماده، آتش، هدف» نوشته‌ی مایکل مسترسون، تمام آن چیزی را که شما برای موفقیت در تلاش‌های کارآفرینی خود نیازمندید را در اختیارتان قرار می‌دهد.
 نویسنده این کتاب پرفروش، مایکل مسترسون، مولتی میلیونری خودساخته است و دانشی که در راه ساخت و توسعه تعداد زیادی تجارت بدست آورده است را به اشتراک می گذارد و یک استراتژی متمرکز را برای راهنمایی یک کسب و کار کوچک از طریق ۴ مرحله رشد کارآفرینی ارائه می‌دهد. مسترسون در طول مسیر، مهارت‌های مختلف مورد نیاز جهت بهبود در این محیط دینامیک را به شما آموزش می‌دهد. 
مفهوم کلی کتاب «آماده، آتش، هدف» گویای این مطلب است: افرادی که اولین نفر اقدام می کنند، در طولانی مدت موفق می شوند. طبق گفته ی مایکل مسترسون کلید کسب و کار موفق، سرعت، ناقص بودن و تیزهوشی است. او تأکید می‌کند که اقدامات را ناقص انجام دهید و هر چیزی را که نیازمند پاک شدن است، پاک نمائید. این نکته بدان معناست که، اگر کاری را انجام دادید، به عقب باز نگردید و آن را بررسی نکنید. اگر مدام نگران باشید و احساس نیاز کنید که باید هر اقدامی را انجام دهید؛ و همچنان سعی کنید که دریابید چگونه از اتفاقی که هرگز اتفاق نخواهد افتاد، اجتناب کنید، پیشرفتی نخواهید داشت، و درجا خواهید زد.
برخی از کتاب های نوشته شده توسط مایکل مسترسون عبارتند از:
ثروت اتوماتیک: ۶ مرحله تا استقلال مالی پیدا کردن
ثروت اتوماتیک برای فارغ التحصیلان و هر فردی که در آغاز راه تجارت است.
قدرت و متقاعد سازی: چگونه در کسب و کار و زندگی خود موفق شوید.
اعترافات یک میلیونر خودساخته
هفت سال تا هفت رقم: نقشه مسیر سریع برای میلیونر شدن.",مدیریت و کسب و کار
پرنده فقط یک پرنده بود,«پرنده فقط یک پرنده بود» داستان کوتاهی نوشته هوشنگ گلشیری(‍۱۳۷۹-۱۳۱۶)، نویسنده معاصر ایرانی و از مجموعه مطالعه در وقت اضافه است.,داستان کوتاه
نخبگان و تلویزیون‌‫: پژوهشی عملی در مدیریت رسانه,"«نخبگان و تلویزیون: پژوهشی علمی در مدیریت رسانه» به قلم محمود اسعدی (-۱۳۴۳)، اثری در حوزه‌ی رسانه و ارتباطات است.
در سرآغاز این کتاب می‌خوانیم:
«قدرت تغییر در رفتار، مهم‌ترین ویژگی رسانه‌ها در عصر حاضر است؛ همان هدفی که فرهنگ‌ها و تمدن‌ها طی قرون و اعصار با ابزار و عناصر متفاوت در پی تحقق آن تلاش کرده‌اند. فیلسوفان، راهبران، نظریه‌پردازان علوم جامعه‌شناسی فرهنگی، روان‌شناسی اجتماعی، علوم ارتباطات، مدیریت، علوم سیاسی و فلسفه با ارائه نظریات و شیوه‌های مختلف سعی در اقناع مخاطبان داشته‌اند. از ارسطو به عنوان نخستین کسی که در آثار کلاسیک خود راجع به فن خطابه، اقناع را تجزیه و تحلیل نمود تا شخصیت‎های معاصر مانند ورنر سورین و جیمز تانکارد، نظریهپردازان متعددی با ارائه نظریه‌های اقناع، فنون آن و جهت‌گیری‌های جدید در پی تغییر نگرش و اثربخشی مخاطبان بوده و هستند. نظریه نخبه‎گرایی در حوزه علوم اجتماعی گرچه نظریه‌ای کلاسیک است اما با تبدیل و سازگاری همچنان تازه و کارآمد است. بر این اساس تمرکز قدرت اجتماعی در دست عدة قلیلی از نخبگان حاکم در همه جوامع اجتناب‌ناپذیر است و تاریخ سیاست تاریخ سلطه نخبگان است. از دیگر سو تلویزیون مصداق عینی رسانه‌های پرنفوذ است: اطلاع‌رسانی به هنگام، استناد، پویایی توأم با جذابیت صوتی و تصویری این رسانه را در عداد پرقدرت‌ترین عناصر عصر قرار داده است. نظریه‌ها و مدل‌های ارتباطی، تئوری‌های روان‌شناسی اجتماعی، ایده‌های نو فیلسوفان و اهالی فرهنگ در حوزه‌های زبانشناسی، مدیریت و جامعه ‌شناسی انتقادی در دو دهه اخیر مبین نقش اساسی تلویزیون و نخبگان در تبیین مفاهیم متفاوت اجتماعی، فرهنگی است.»",مدیریت و کسب و کار
پریماه,"داستان، روایت زندگی دختریست به نام پریماه که مورد بی‌مهری و خشم سرنوشت قرار گرفته است  علی‌رغم خیلی مسائل و مشکلات، بردبارانه و شجاعانه به مبارزه برمی‌خیزد و ثابت می‌کند که زمین‌خورده را قدرت دوباره برخاستن است نشان می‌دهد که در بحبوحه مشکلات و نامرادی‌ها،‌ می‌شود صبور و مقام بود، می‌شود پاک و درستکار بود، می‌شود با تلاشی دوباره از نو آغاز کرده موفق و سربلند شد...  
***
بخشی از داستان:
پری بر روی صندلی راحتی نشسته بود، روسری حریر سیاهی بر صورت خود کشیده بود و قطرات اشک چون شبنم صبحگاهی از گوشه چشمانش فرو می‌­غلتید و به گذشته سیاه و غم­بارش فکر می‌کرد. زندگی گذشته­‌اش همه درد بود، که حالا همانند پرده سینما از جلوی چشمان زیبا و گیرایش رد می­‌شدند...",رمان
۱۵ قانون ارزشمند رشد (خلاصه کتاب),"آیا قوانین واقعی و تست شده‌ای وجود دارند که قطعاً به رشد فرد کمک کند؟ جان مکسول می‌گوید جواب این سؤال همواره مثبت است. او طی پنجاه سال گذشته، نسبت به توسعه فردی اشتیاق زیادی از خود نشان داده است، و برای اولین بار همه چیز را در مورد شکوفا کردن استعدادهای درونی، در کتاب خود به نام «۱۵ قانون ارزشمند رشد» آورده است.
رشد باید درونی و توأم با شوق و هدف انجام شود. در غیر این صورت ممکن است شما به طور بی معنایی فقط مشغول باشید. با خود صادق باشید و بر اساس نگرش‌هایی که از خویش پیدا کرده‌اید، اقدام نمائید. رشد خود را منطبق بر هدفهای خود طراحی کنید و به طور پیوسته بین جایی که هستید و جایی که می‌خواهید باشید درگیری داشته باشد. متواضع باشید و شخصیت خود را در همه اعمال خود بروز دهید. برای کمک به خودتان،‌ محیط اطراف خود را مدیریت کنید و با شکوفایی استعدادهای خود برای خدمت به دیگران، از تمام کمک هایی که تاکنون به شما شده است، تشکر نمایید.
برخی از این قوانین عبارتند از: 
قانون آینه: شما باید بتوانید ارزش را در خود ببینید تا بتوانید به خودتان ارزشی اضافه نمائید.
قانون آگاهی: برای رشد خود باید خودتان را بشناسید.
قانون مدلسازی: بدون داشتن فرد دیگری به عنوان الگو و حامی، رشد سخت است، ولی در عوض خودتان می توانید الگوی خود باشید!
قانون رابر بند (Ruber Band): زمانی که شما درگیری بین جایی که هستید با جایی که می توانید باشید را از دست دهید، رشد متوقف می شود.
قانون توزیع: زمانی که خودتان رشد کنید، می توانید سبب پیشرفت و رشد دیگران هم شوید.
جان مکسول یک متخصص رهبری، سخنران، مربی و نویسنده شناخته شده در سطح بین المللی است که تاکنون بیش از ۲۰ میلیون کپی از کتاب او به فروش رسیده است. دکتر جان مکسول مؤسس شرکت EQUIO و John Maxwell و سازمان‌هایی است که بیش از ۵ میلیون نفر از سراسر جهان را آموزش می‌دهند. کتاب‌های مهم مکسول عبارتند از:
قانون انکارناپذیر رهبری
17 قانون بی چون و چرای کار تیمی
12 قانون ارزشمند برای رشد",مدیریت و کسب و کار
فانوس دریایی؛ پنج رمز موفقیت کسب و کار در دوران رکود,"«فانوس دریایی، پنج رمز موفقیت کسب‌وکار در دوران رکود» اثر نویسندگان، مازیار جهادی، سید علیرضا احمدی، محمد مسعودی، پریما فاتح‌چهر است.
توسعه کسب و کار در ایران راهی پر فراز و نشیب بوده و همیشه ذهن مدیران ارشد و صاحبان مشاغل را به خود مشغول کرده است. با توجه به این مهم از یک سوء، تشدید فضای رقابتی از سوی دیگر، شرکت تخصصی مشاوره مدیریت فرآیند بهبود پارسیان را برآن داشت تا در مسیر ماموریت خود در توسعه کسب و کارهای ایرانی، اقدام به توسعه دانش خود کند که طی ۲۰ سال اخیر و در دادن مشاوره مدیریت به بیش از ۵۰۰ واحد صنعتی، شرکت و سازمان خصوصی و دولتی کسب کرده است. این تجربیات در حوزه‌های مختلفی همچون افزایش فروش، کاهش بهای تمام شده، افزایش بهره‌وری، برند سازی، بهبود ساختار سازمانی و.. به رشته تحریر درآمده‌اند.
در این کتاب که یکی از مجموعه کتاب‌های تدوین شده در این شرکت است سعی شده است تا اصول علمی‌ای که در مسیر توسعه کسب و کارها جمع آوری شده است، در اختیار سایر متخصصان قرار گیرد.",مدیریت و کسب و کار
راهبردهای سرمایه‌گذاری‌ای که همواره موثر هستند؛ بازار سهام,"مارک ویکتور هانسن در این کتاب صوتی درباره سرمایه گذاری در بخش سهام سخن می‌گوید.
 با خواندن این اثر می‌آموزید که بهترین سرمایه‌گذاران چگونه در املاک، سهام، بازار بورس و کسب‌و‌کار سرمایه گذاری می‌کنند.
راه‌های بسیار زیادی برای سرمایه‌گذاری در دنیا وجود دارد. ما در یک دوره خارق‌العاده از تاریخ بشر زندگی می‌کنیم که هزاران زمینة سرمایه‌گذاری برای ما فراهم شده است. بسیاری از آنها سردرگم‌کننده بوده و درک و فهم آن ها بسیار دشوار است.
قبل از آنکه پول خود را برای معامله بر روی میز بگذارید، بر روی کاغذ معامله کنید.
هرگز حق خریدوفروش سهامی را که در تملک شما قرار ندارد، به فروش نگذارید. این امر به معنی ورشکستگی کامل خواهد بود. باید به خاطر داشته باشید که شما تنها به یک یا دو راهبرد نیاز دارید. شما نباید خود را برای ثروتمندشدن، درگیر چندین مورد متعدد از سرمایه‌گذاری نمایید! سه راهبرد مؤثر و موفق برای سرمایه گذاری در بازار سهام وجود دارد:
سهامی را بخرید که در حال رشد است؛ نه در حال مرگ.
شرکتی را بیابید که قیمت سهام آن در دامنة مشخصی تغییر می‌کند.
 از حق خرید و فروش به زیرکی استفاده نمایید.
برنامه‌ای ایجاد کنید، و بر اساس آن به فعالیت بپردازید و تمام سرمایه‌گذاری‌های خود را رشد داده و بارور سازید.",مدیریت و کسب و کار
برکه‌ی شیطان,"رمان «برکه شیطان» اثر خانم ژرژ سان، نویسنده سرشناس فرانسوی است. او در قرن نوزدهم می‌زیست و یکی از تاثیرگذارترین نویسندگان آن دوران و مهم‌ترین نویسنده زن فرانسه بود. او نخستین نویسنده‌ای بود که زندگی کارگران و کشاورزان و کودکان را در رمان‌های خود به تصویر کشید و گونه‌ای از رمان را به نام رمان روستایی نوآوری کرد. او توانست تصویر کلیشه‌ای از زنان، کارگران، دهقانان و طبقات فرودست را تغییر دهد. صورت روایی داستان‌های او، آداب و رسوم و سنت‌های اجتماعی منطقه‌ی سکونت کودکی‌اش را که با وقوع انقلاب صنعتی رو به نابودی بود، به تصویر می‌کشد.
سان از پیشگامان ادبیات فمینیستی بود. شخصیت قدرتمند، زندگی نامتعارف، دیدگاه‌های رادیکال سیاسی و استعداد ادبی ساند او را به شخصیت افسانه‌ای در ادبیات فرانسه‌ی زمان خود و پس از آن بدل کرده است. او در زمان خود از پر فروش‌ترین نویسندگان فرانسه بود و در محبوبیت و تعدد و تنوع آثار با ویکتور هوگو رقابت می‌کرد.
 سان بیش از ۷۰ رمان، ۲۶ داستان کوتاه و بی‌شمار مقاله نوشت. ۲۵ نمایشنامه‌ی او در زمان حیاتش روی صحنه رفت. علاوه بر این، از او زندگی‌نامه و مجموعه‌نامه نگاری‌ها با افراد مختلف نیز برجای مانده است.
رمان «برکه شیطان» روایتی عاشقانه و سرشار از ماجرا است. روایتی از عشق‌های به زبان نیامده و سرنوشتی که هر لحظه اتفاقی تازه بر سر راه انسان می‌گذارد.
ژرمن مرد جوان روستایی به تازگی همسر خود را از دست داده است. او سه فرزند دارد که هنوز به مراقبت مادرانه نیاز دارند، پدر زن ژرمن به او پیشنهاد می کند با بیوه ای هم‌سن و سال خودش که تمکن مالی هم دارد ازدواج کند. در همین زمان پیرزنی که در همسایگی پدر زن ژرمن است قصد دارد دختر نوجوانش را برای کار به شهر دیگری بفرستد و از ژرمن خواهش می‌کند این کار را برای او انجام دهد. همسفر شدن ژرمن و دختر شانزده ساله و دیدن رفتارهای محبت‌آمیز او با بچه‌هایش، علاقه‌ای در دل ژرمن نسبت به دختر ایجاد می‌کند.
ژرژ سان در این رمان، با قلمی رئالیستی و گیرا و روان، به مسائل مردمی، مشکلات طبقات پایین جامعه، فقر روستاییان، ظلم طبقه‌ی مالک و مشکلات مربوط به زنان پرداخته است.",رمان
سیزده,"سیزده اثری داستانی نوشته علی میرصادقی است.او در کتاب سیزده داستان جوانی را نوشته است که زندگی روزمره‌ی معمولی‌اش را دارد اما روزی بعد از صحبت‌هایش با استادش، تصمیم می‌گیرد باورهایش را تغییر دهد.
درباره‌ی کتاب سیزده
علی میرصادقی در کتاب سیزده از زبان نوجوانی صحبت می‌کند که اتفاقات روزمره‌اش را بازگو می‌کند. همه‌چیز از زمانی آغاز می‌شود که او مجبور می‌شود برای دیدن استاد کاراته‌اش به دفتر او برود. استادش شروع به صحبت می‌کند و از او می‌خواهد که باورهایش را تغییر دهد. اما آیا کسی می‌تواند بگوید باور چیست؟ با خواندن داستان سیزده و همراه شدن در این سفر می‌توانید به پاسخ این پرسش برسید. 
علی میرصادقی درباره کتابش می نویسد: وقتی از من خواستند که خلاصه‌ای راجع‌ به داستان سیزده برای پشت جلد بنویسم، ساعت‌ها فکر کردم؛ اما نشد. چون اصلا سیزده یک کتاب نیست. یک داستان نیست. یک سفر است که هرکس می‌تواند به شیوه خودش آن را به پایان برساند. «من در این کتاب کنار شما هستم، شما را جذب آن می‌کنم اما وقتی به خودتان می‌آیید، می‌بینید که دیگر کنارتان نیستم و آن‌گاه شما وارد زندگی جدیدتان می‌شوید.»
کتاب سیزده را به چه کسانی پیشنهاد می‌کنیم
کتاب سیزده یک کتاب انگیزشی است. این کتاب برای نوجوانان و جوانانی که در ابتدای راه هدف‌گذاری هستند، کمک می‌کند تا با بینشی روشن در مسیر پیش رویشان قرار بگیرند. 
درباره‌ی علی میرصادقی
علی میرصادقی متولد سال ۱۳۶۰ است. او که در حال حاضر دانشجوی دکتری در رشته‌ی روانشناسی است از  ۱۸ سالگی کار مشاوره دادن در زمینه تحصیلات و موفقیت برای نوجوانان را آغاز کرده است و تالیفاتی نیز در این زمینه دارد. در حال حاضر علیمیرصادقی را به عنوان کارآفرین موسسه آموزشی و انتشاراتی می‌شناسند. او مراکز مطالعاتی بارسا را نیز راه اندازی کرد تا به نوجوانان و جوانان بسیاری برای ادامه‌ی راه تحصیلاتشان کمک کرده باشد. 
جملاتی از کتاب سیزده
ساعت‌های قبل خواب را خیلی دوست دارم. تنها زمانی است که آزادم؛ آزادی به وسعت یک تخت و چند متر جلوتر تا دم در اتاقم. هر چند که می‌فهمم در اتاقم آنقدر شل نیست که خودش بعضی وقتها باز شود یا آنقدر هوشمند نیست که خودش بسته شود!! من هم مثل خیلی‌های دیگر در زندانم چک می‌شوم، برای همین مجبور هستم زانوهایم را موقع خواب به حالت قائم دربیاورم تا لحاف روی آنها بشود سنگرگاه موبایلم. صفحه‌ی بازیگرای سینمای این وری و اون وری، مدل‌های اون وری و چرندیات یه سری ادمین خل و چل و استاتوس‌های دوست‌های دیوانه‌ام را بالا و پایین می‌کنم. من هم صفحه دارم اما بدون هیچ پستی. پدرم تازگی‌ها توی اینستا می‌چرخد و بامزه این که به من می‌گوید ""با این سنت خجالت نمی‌کشی همش توی موبایلتی؟""
عکس پروفایلم، جانی دپ است. اینطوری فقط پدر جانی دپ نگران می‌شود که بچه‌اش صفحه دارد، آن هم با دوازده فالور اَمین و مَحرم که معلوم نیست چی منو فالو می‌کنن؟!",رمان
آینده‌پژوهی با روش تحلیل لایه‌ای علت‌ها: جلد اول,"«آینده‌پژوهی با روش تحلیل لایه‌ای علت‌ها» نوشته سهیل عنایت الله و ایوانا میلویه‌یچ است. این کتاب مجموعه‌ای دوجلدی است که کتاب حاضر جلد نخست از این مجموعه است.
تحلیل ‌لایه‌ای ‌علت‌ها روش و نظریه‌ای از دانش است که رشد و توسعه‌ی آن به دامنه‌های جدیدی از نظریه و کاربرد راه یافته است. این روش در اوایل دهه‌ی ۱۹۹۰ گسترش‌یافته است. 
تحلیل ‌لایه‌ای ‌علت‌ها می‌کوشد مسائل را شالوده‌شکنی کند، موضوعات، روندها و رویدادها را در معرض پرسش قرار دهد... و نشان می‌دهد که ساختاربندی دوباره‌ی مسئله، راه‌حل را تغییر می‌دهد. این روش مسئله را از ابعاد مختلف بررسی می‌کند: دلیلی که رسماً در رسانه‌ها اعلام شده است، تحلیل علوم اجتماعی، تحلیل گفتمان یا جهان‌بینی و از نگاه اسطوره/ استعاره. چالش تحلیل ‌لایه‌ای ‌علت‌ها این است که بین چهار لایه‌های تحلیل، بالا و پایین رفته و تا جایی که امکان دارد لایه‌هایی بیشتری پوشش داده شود.
کتاب حاضر، مجموعه مقالاتی در زمینه تحلیل لایه‌ای علت‌ها محسوب می‌شود. علاوه بر فصول مقدماتی و نتیجه‌گیری که به دست نویسندگان کتاب (عنایت‌الله و میلویه‌ویچ) نوشته شده، این مجموعه دوجلدی از ۳۴ فصل در شش بخش اصلی تشکیل شده است. ساختار این کتاب با بحث‌های نظری و روش‌شناختی شروع می‌شود و در ادامه، به ۲۹ نمونه‌پژوهی مختلف پرداخته‌شده است. روی‌هم‌رفته، ۴۲ نویسنده در نوشتن این کتاب مشارکت داشته‌اند، در این مشارکت موضوعاتی در رابطه با محیط، ناهمسازی و امنیت، آرزوهای ملی، مسائل مالی، آموزش‌وپرورش، سلامتی و بهزیستی، نیروی کار، جامعه، فیلم و هنر پوشش داده‌شده‌اند. این موضوعات در ادامه با جزئیات بیشتری بررسی می‌شوند. این مباحث در دو جلد مجزا ارائه شده‌اند که هر جلد به طور جداگانه شامل سه بخش از شش بخش اصلی عنوان شده است.
سه بخش این کتاب شامل «نظریه‌پردازی تحلیل ‌لایه‌ای ‌علت‌ها: تاریخچه، زمینه و مقایسه‌ها»، «آینده‌های محیط‌زیست و منابع طبیعی» و «نزاع، صلح و امنیت» است.",جامعه‌شناسی
مدیریت از پایین به بالا؛ چگونه با هر مدیری موفق شویم؟,"یکی از مهمترین سوالاتی که در مواجهه با مدیران سخت گیر و غیرمنطقی باید از خودتان بپرسید، این است: آیا می‌توانم با این رفتار زندگی کنم؟ به عبارت دیگر، آیا این رفتار سختگیرانه، مورد توافق شماست؛ می‌خواهید این کار را انجام دهید؟ آیا می‌خواهید برای یک مدیر وسواسی، فریبنده و خودخواه که اغلب اوقات از رفتارش رنج می‌برید و تهدید می‌شوید یا  خشمگینتان می‌کند، کارکنید؟ احتمالا نه.
نیروی انسانی ارزشمندترین و حساس‌ترین دارایی یک سازمان‌ است و این کتاب برخلاف دیگر کتاب‌ها که به موضوع مدیریت از بالا به پایین نگریسته‌اند، از پایین به بالا می نگرد. یعنی از دید کارکنان سازمان‌ها و نه مدیران.
این اثر بر اساس «شناسایی سبک کاری مدیر» به مدیریت پرداخته است؛ مانند مدیر درونگرا، برونگرا، انرژی‌دهنده، پیشرو، هماهنگ‌کننده، ارزیاب، سختگیر، حساس به امور جزئی، مدیر خیالی و غایب، خودشیفته، بی‌ثبات و مدیر دهن‌بین.
آنچه در این کتاب خواهید آموخت، عبارت است از:
چگونه افرادی که شما را مدیریت می‌کنند، مدیریت کنید.
با یادگیری مدیریت موثر، خودتان را در صندلی مدیر قرار دهید و کنترل شغلتان را در
دست بگیرید.
رهبر حرفه خود باشید.
یاد بگیرید که مدیریت کنید.
پس هرچه زودتر این کتاب را بخوانید و مدیرتان را مدیریت کنید.",مدیریت و کسب و کار
دل‌آشوبه,"ایمان صحاف قانع(۱۳۶۴-) نویسنده است.
در بخشی از این کتاب می‌خوانیم:
«استفاده از تحلیل رویا در روانکاوی و چگونگی فرآیند وسواس‌های ذهنی و درگیر شدن بخش‌های مختلف وجود در خلال داستان مدنظر قرار داده شده است و دید من به داستان از نگاه یک تحلیل‌گر روان بوده است و بسیار علاقه‌مند هستم تا تحلیل‌های سایر دوستان را هم که با نگاه روانکاوانه داستان را می‌خوانند بدانم. 
اما دلیل مهم دیگری که شاید از همه انگیزه‌های دیگر برایم جذاب‌تر بوده است، نگاه کردن به درونمایه ترس‌ها و نگرانی‌های خودم به عنوان یک درمانجو و نه درمانگر بوده است. وقتی به ترس‌های واقعی خودم در روابط عاطفی و مراحل مختلف زندگی نگاه می‌کنم موارد روشنی به نظرم می‌رسد و همیشه کوشش کرده‌ام با نهراسیدن و خیره شدن بر آن‌ها به ریشه‌های احتمالی و پویایی خاص آن‌ها توجه کنم. اما کاویدن سیستم روانی فرد بدون کمک گرفتن از یک تحلیل‌گر زبردست کار بسیار مشکلی است و در اکثر موارد ما جز نشانه‌های سطحی بیماری‌های روانمان چیزی از آن‌ها اداراک نمی‌کنیم و آن ریشه‌های ناخودآگاه نشانه‌ها برایمان پنهان باقی می‌مانند. در حقیقت دفاع‌های روانی ما اجازه رسوخ به لایه‌های عمیق‌تر ذهن را به خودمان نمی‌دهند و تنها در فرآیند سخت روانکاوی است که یک ناظر بیرونی که با پویایی دفاع‌های روانی آشنایی دارد می‌تواند ما را یاری کند تا به ریشه‌های ترس‌ها و نا امیدی‌هایمان نگاهی بیاندازیم. اما من روش جالبی را برای کاویدن ذهنم پیش گرفتم و آن نگارش یک داستان و جان بخشیدن به ترس‌هایم و رویکرد‌های خودآزارانه و دگر آزارانه‌ام در برخورد با آن ترس‌ها در بستر داستان بود.»",رمان
سایه‌ تاریک‌ کاج‌ها,"«سایه‌ی تاریک کاج‌ها» مجموعه ۷ داستان کوتاه، به قلم غلامرضا رضایی (-۱۳۴۱) است. «هزارمین شب مادام ریتا، صخره مرجانی، ضیافت کوچه شبانه، سایه تاریک کاج‌ها، دو به هیچ، مسافرخانه چهارباغ و نوشته‌های شفاهی»، نام داستان‌های این مجموعه‌اند.
«ضیافت کوچک شبانه» داستان کسانی است که نیستند ولی هستند. می‌روند و می‌آیند ولی دیده نمی‌شوند مگر به اثری و صدایی که از خود به جا می‌گذارند:
مشکل چند ماه بعد از آمدن‌مان شروع شد. اول ملیحه پی برده بود.
ملیحه می‌گفت: شاید مستأجرها هم دلیل‌شان همین بوده.
: بنگاه‌دار که چیز دیگری می‌گفت.
: بعید می‌دانم. لابد حرف‌شان همین بوده.
این‌طور که ملیحه می‌گفت مشکل اول از حمام شروع شد و بعد کم‌کم به آشپزخانه کشیده شد و جاهای دیگر.
خانه‌ی پدری کهنه‌ساز بود و قدیمی. با حیاط دنگال و درخت سه‌پستان انبوهش. دو اتاق پایینی‌اش از زمان پدربزرگ دست‌نخورده مانده بود. بعد از فوت مادر خرت و پرت‌های اضافی را ریخته بودم توی اتاق‌ها و در و پنجره‌های‌شان را مهر و موم کرده بودم. ایوان و سه اتاق بالایی همگی از سنگِ تراش بودند، یادگار پدر که چند ماهی پیش از عروسی‌اش ساخته بودشان. بعد از ازدواج مجبور شدیم برای راحتی ملیحه برویم نزدیکی‌های شهر آپارتمانی کرایه کنیم. مدرسه‌ی ملیحه نزدیک بود و رفت و آمدش راحت‌تر بود. توی چند سالی که خانه را اجاره داده بودم، هر مستأجری می‌آمد، بعد از چند ماه می‌خواست قراردادش را فسخ کند. فقط مستأجر اولی بود که یک سالش را با غرولند گذرانده بود. علتش را که می‌پرسیدم، هزارویک بهانه می‌آوردند. راه‌آب حمام و آشپزخانه‌اش اشکال دارد، سنگ‌فرش حیاط نیاز به تعمیر دارد، سنگ‌هاش تق و لق‌اند و زیرشان پوک شده، آب جمع می‌شود. حیاطش زیادی بزرگ است، تمیز کردنش با این درخت سه‌پستان کمربُر است...",داستان کوتاه
کلاو،میمون غول پیکر (نبرد هیولاها، شش گانه دوم، زره طلایی-جلد هشتم),"مجموعه رمان نبرد هیولاها داستانی است پر ماجرا و فانتزی.
مالول،جادوگر شیطانی زره طلایی سحر آمیز را دزدیده و در سراسر کشور آوانتیا پخش و پراکنده کرده است.
تام قول داده است که تمام تکه های آن را پیدا کند. اما تکه های زره به وسیله‌ی شش هیولای ترسناک مراقبت می شوند!
آیا تام می تواند در نبرد زیر آبی با زفا، اختاپوس هیولایی پیروز شود؟
آیا شما جرأت دارید با تام همراه شوید؟ آیا می توانید از این نبرد جان سالم به در ببرید؟",داستان کودک و نوجوانان
روژی‌یار,"فریده خرمی(     -۱۳۳۸)، نویسنده است.
در بخشی از داستان می‌خوانیم:
«پدرم در جوانی عاشق دختر کردی بود به نام روژی‌‌یار.  اسم او را روی من گذاشت. جوری صدام می‌‌زد که خیال می‌‌کردم با هر بار صدا زدن هنوز طعم لب‌های او را رو لب‌هاش مزمزه می‌‌کند. دوست داشت صدام کند، خسته نمی‌‌شد از این کار. صدا زدن من براش عادت شده بود، شاید هم یک جور کیف ساده و گذرا نصیبش می‌‌کرد.
گَنده‌ دماغ‌‌های ملی‌‌گرا اسمم را دوست نداشتند. می‌‌گفتند پدرت باید اسم فارسی برات انتخاب می‌‌کرد، تو که کرد نیستی. اما برای من فرقی نداشت که اسمم کردی باشد یا ترکی، اصلاً ترک باشم یا تاتار، خودم که انتخاب نکرده بودم. تقدیر مرا پیش از تولدم رقم زده بودند. تره هم خرد نمی‌‌کردم برای قومیت و ملیت و این جور جفنگیات و پرت و پلاها».",داستان کوتاه
خورشید توی آسمان و خورشید توی دل من(داستان‌های فکری جلد ۸),«خورشید توی آسمان وخورشید توی دل من» از مجموعه داستان های فکری نوشته مرتضی خسرونژاد(   -۱۳۳۳) و به تصویرگری نیلوفر میرمحمدی است. هدف این کتاب پرورش مهارت‌های فکری تمرکززدایی و مفهوم آموزش زبان است.,داستان کودک و نوجوانان
ورونیکا تصمیم ‌می‌گیرد بمیرد,"پائولو کوئلیو ( - ۱۹۴۷)، نویسنده معاصر برزیلی است.
رمان‌های او بین عامه مردم در کشورهای مختلف دنیا پرطرفدار است. 
«ورونیکا تصمیم می‌گیرد بمیرد» درباره ورونیکای ۲۴ ساله اسلوونیایی است که علی‌رغم زندگی نرمالش تصمیم به خودکشی می‌گیرد.
 این کتاب تا حدودی بر پایه تجربیات شخصی کوئلیو از بیمارستان‌های روانی مختلف است که سه بار در آن‌ها بستری شد و هر بار گریخت. اعترافات او آمیزه‌‌ای از همجنس‌گرایی، شورش‌‌گری، اعتیاد، اعتقاد، جنون و جادو است و حول محور دیوانگی می‌چرخد.",رمان
عقیل عقیل,"کتاب عقیل، عقیل یکی از داستان‌های مجموعه کارنامه سپنج  نوشته محمود دولت‌آبادی نویسنده، نمایشنامه‌نویس و بازیگر تئاتر معاصر ایرانی است. دولت آبادی در این کتاب به روایت زندگی مردی روستایی و مشکلاتش می‌پردازد. انتشارات نگاه کتاب  عقیل، عقیل را منتشر کرده است.
درباره کتاب عقیل، عقیل
محمود دولت‌آبادی کتاب عقیل، عقیل را در سال ۱۳۵۱ نوشته شده و در آن به زندگی مردم روستایی و مصایب آن‌ها پرداخته است. محمودآبادی ریشه بسیاری از مسائل سیاسی و اجتماعی ایران را در این روند تخلیه روستاها و پرشدن شهرها می‌بیند و از این رو در داستان‌هایش به آن پرداخته است. کتاب عقیل عقیل نیز داستان مردی روستایی به نام عقیل است است که همه زندگی و اعضای خانواده‌اش را جز یک پسر و یک دختر، در زلزله‌ای از دست می‌دهد. او که درمانده می‌شود تصمیم می‌گیرد به دیدار پسرش تیمور، که در پادگانی سرباز است برود. عقیل اما در مسیر ماجراهایی دارد... 
خواندن کتاب عقیل عقیل را به چه کسانی پیشنهاد می‌کنیم
کتاب عقیل عقیل یکی از داستان‌های نویسنده شهیر ایرانی محمود دولت آبادی است، اگر علاقه‌مند به خواندن رمان هستید خواندن این کتاب را به شما پیشنهاد می‌کنیم. با خواندن کتاب عقیل عقیل درکنار داستان از زبان شیوای محمود دولت آبادی نیز لذت خواهید برد.
درباره محمود دولت آبادی
محمود دولت آبادی نویسنده نمشهور ایرانی که اغلب نوشته‌هایش سبک واقع گرایانه دارد، در سال ۱۳۱۹در سبزوار متولد شد. بسیاری از داستان‌های دولت‌آبادی به بیان زندگی مردم روستایی و مشکلات آن‌ها می‌پردازد و اغلب داستان‌های در فضای روستاهای خراسان شکل گرفته است. وی در طول زندگی کاری خود چندین نمایش‌نامه و فیلم‌نامه نیز تالیف کرده است. همچنین با اقتباس از داستان‌های وی چند فیلم نیز ساخته شده است. محمود دولت‌آبادی در دهه ۱۳۵۰ به علت فعالیت سیاسی به زندان افتاد و پس از آزادی از زندان نوشتن رمان کلیدر را آغاز کرد که اتمام آن پانزده سال طول کشید و درنهایت تبدیل به معروف‌ترین اثر این نویسنده شد. 
جملاتی از کتاب عقیل عقیل
عقیل نشست. بزش و مرغ‌ها و خروسش به او نگاه می‌کردند، اما او نمی‌دیدشان. نه اینکه چشمهایش در غروب جایی را نبینند. برای این نبود. چون این‌جور اگر بود، لابد شبحشان را می‌دید، اما نگاه عقیل به بیرون از خود نبود. خیالش به درون بود، و نگاهش در خیالش گم شده بود. آنچه دیده بود، بر آنچه جلوی چشمهایش بود پیشی داشت. آنچه دیده بود انبوه‌تر، متراکم‌تر، ثقیل‌تر و پیچیده‌تر بود. گره در گره بود. تاریک و روشن بود؛ خیال‌انگیز و دردمند بود. نه، همه درد بود. دردی به خاک آلوده. دردی که دیگر جان را نمی‌آزارد، کرخ می‌کند، جان را بدل به کلوخ می‌کند. آدم را از بیرون جدا می‌کند. برمی‌کند. می‌برد. دیگر چیزی را حس نمی‌کند. نوک گزلیکی را هم اگر به گرده‌اش بفشارند ــ شاید ــ حس نکند. چون او، خود درد شده است. تن سمی، نیش مار را پس می‌زند. «برای خواندن جملات بیشتری از کتاب عقیل عقیل بخش نمونه کتاب را ایگان دانلود کنید.»",رمان
سارایوو و یک چاه آب,"میلینکو یرگوویچ عضو انجمن قلم بوسنی هرزگووین و کرواسی، متولد سال ۱۳۴۴ خورشیدی (۱۹۶۶ میلادی) در سارایوو است.
یرگوویچ در سال ۱۳۶۷ نخستین مجموعه سروده‌های خود  به نام رصدخانه‌ی ورشو را منتشر کرد و جایزه‌ی گران و دیزدار را در یوگسلاوی دریافت کرد. در سال ۱۳۶۹ همین کتاب جایزه‌ی تنزر را در کرواسی گرفت. دو سال بعد مجموعه داستان‌های او به نام مارلبوروی سارایوو (ترجمه‌ی فارسی: سارایوو و یک چاه آب) در زاگرب به چاپ رسید و جایزه‌ی کساروشاندوردیالسکی را از آن خود کرد. این کتاب سال بعد به دو زبان ایتالیایی و فرانسوی و پس از آن نیز به زبان‌های آلمانی، انگلیسی و دیگر زبان های جهانی ترجمه شد. همین کتاب در سال ۱۳۷۴ جایزه‌ی صلح اریک ماریا رِمارک را نیز دریافت کرد.
سارایوو و یک چاه آب، با داستان‌های به ظاهر ساده ولی پر از استعاره‌های بسیار ژرف، از سرگذشت غمناک ولی جذاب سارایوو در زمان جنگ حکایت دارد. سرنوشت قهرمانان یرگویچ که انسان‌هایی ساده از سه قومیت گوناگون‌اند ما را بر آن می‌دارد تا دست کم، لحظات تراژدی سارایوو را تا اندازه‌ای درک کنیم. 
سبک مالیخولیایی یرگوویچ و شوخ‌طبعی بوسنیایی او در این کتاب، بیهودگی جنگ را به عنوان مفهومی که از مرزهای بالکان هم فراتر می‌رود محکوم می‌کند و درک درست جنگ و صلح را که در اصل کلید کامیابی میلینکو یرگوویچ به عنوان نویسده‌ است، نشان می‌دهد.",داستان کوتاه
ولگردی در کوچه‎های زبان: یادداشت‎هایی درباره پدیده‎های زبانی,"کورش علیانی(      -۱۳۵۰)، پژوهشگر است.
در یکی از یادداشت‌های «ولگردی در کوچه‎های زبان» به نام «درس‌های خرمافروش» می‌خوانیم:
«نمی‎دانم در شهرهای دیگر اوضاع چطور است، اما در تهران هستند کسانی که از ساعت هشت صبح تا ده شب با یک وانت و یک بلندگو کوچه‎ها و خیابان‎های شهر را می‎روند و می‎آیند و فریاد می‎زنند. یا چیزی می‎فروشند (اغلب میوه و سبزی) یا چیزی می‎خرند (اغلب لوازم منزل) و در حضورشان‎ـ بس‎که صدای بلندگوشان بلند است‎ـ آسایش تنها خیالی خام است. 
چند روز پیش، خرمافروش آمده بود و داد می‎زد و من می‎شنیدم. هم خنده‎ام گرفته بود و هم چیز یاد می‎گرفتم. تصور می‎کردم معلم‎های ادبیات را که حرف‎های خرمافروش را بشنوند. بعد در تصور من آن معلم‎ها از عصبانیت دودَستی موهایشان را می‎کندند. 
خرمافروش می‎گفت «بم کرمانه خرما». اگر جمله‎اش را راست و ریس کنم و طبق قواعد بنویسم می‎شود «خرما بمِ کرمان است» که خیلی بی‎معنی است. اما مردم حرفش را طبق قواعد نمی‎فهمند و برای همین شک نداشتند منظورش این است که «[ این‎که آورده‎ام ]خرما[ یِ ]بمِ کرمان است». 
باز خرمافروش فریاد می‎زد «خرماخوری خرما». باز اگر طبق قواعد بنویسمش، می‎شود «خرماخور هستی خرما» که معنی درستی ندارد. و باز مردم بی‎خیال قواعد می‎شوند و خوب می‎فهمند که می‎گوید «[ اگر ]خرماخور هستی، [ بفرما! این هم ]خرما». 
خرمافروش می‎گفت «ضدّسرطانه خرما». که این یکی را طبق قواعد هم می‎شد فهمید؛ یعنی «خرما ضدّ سرطان است» ».",جامعه‌شناسی
جادوی انگیزش: طرحی برای تقویت روحیه کارکنان,"«جادوی انگیزش: طرحی برای تقویت روحیه کارکنان» نوشته برایان تریسی(-۱۹۴۴)، مشاور کارآفرینی و مدیریت سازمانی است.
کارکنان سازمان، بکرترین و ارزشمندترین منابع آن هستند. دستیابی به بیشترین رشد، بهره‌وری، عملکرد، نیل به اهداف و نیز سودآوری هر سازمانی، به مهارت‌ها و توانایی‌های کارکنان آن سازمان بستگی دارد. در این کتاب، با یکی از کارکردهای اصلی مدیریت، یعنی توانایی انگیزه‌بخشی به کارکنان، برای به حداکثر رساندن عملکرد آن‌ها آشنا خواهید شد. با مطالعه این کتاب خواهید آموخت که چگونه برخی از بهترین اصول مدیریتی که در طول پنجاه سال گذشته به آن دست یافته‌ایم را به منظور توانمند ساختن کارکنان برای ارائه بیشترین بهره به سازمان خود بکار بندیم.
امروزه می‌دانیم انگیزه‌بخشی مستقیم و بیرونی به کارکنان یک سازمان، کاری ناممکن است. اما در مقابل می‌توانیم موانعی که سبب جلوگیری از انگیزه‌بخشی به خود می‌شود را از جلوی راهشان برداریم. خودانگیزه‌بخشی، کاراترین شکل ایجاد انگیزش است. شما به عنوان یک مدیر می‌توانید محیطی ایجاد کنید که این خودانگیزه‌بخشی به شکلی طبیعی و خودجوش ظاهر گردد.
موسسه رابرت هاف و همکاران به این نتیجه رسیدند که یک شخص معمولی، تنها حدود ۵۰ درصد از توانایی‌های حقیقی خود را بروز می‌دهد. پنجاه درصد باقیمانده در ساعات کاری در قالب گفت‌وگوهای بی‌هدف با همکاران، وب‌گردی، دیر حاضر شدن در محل کار، ترک زودهنگام محل کار، زمان‌های استراحت طولانی و نیز انجام امور شخصی در طی ساعات کاری به هدر می‌رود.
یکی از دلایل این هدر رفتن وقت (که یکی از اصلی‌ترین دلایل هدر رفت مالی یک سازمان محسوب می‌شود) این است که کارکنان به اندازه کافی از انگیزه لازم برای پرداختن به کار خود انگیزه برخوردار نیستند، روی کار خود تمرکز نمی‌کنند، نیازی به انجام سریع کار نمی‌بینند و روش انجام درست و دقیق کار را نمی‌دانند. یک مدیر خوب باید به دنبال راهی برای جلوگیری از این هدررفت زمان باشد.",مدیریت و کسب و کار
ملت عشق (اجرای جدید),"کتاب صوتی ملت عشق با اجرای جدیدی از جمعی از گویندگان نشر آوانامه، داستان شمس و مولانا، یکی از شگفت‌انگیزترین داستان‌های عرفانی دنیا است  عشقی که با گذشت هشتصد سال هنوز طراوت و تازگی خود را حفظ کرده است و هربار خواندنش، شوری جدید در سر می‌اندازد. اجرای جدید کتاب صوتی ملت عشق نوشته‌ی الیف شافاک و ترجمه‌ی روان ارسلان فصیحی، هم اکنون در اختیار شما است.
درباره‌ی  کتاب صوتی ملت عشق 
درباره مولانا و شمس و عشق میان این دو عارف بزرگ بسیار نوشته‌اند، از پژوهش تا رمان... اما اثری که الیف شافاک، نویسنده صاحب‌نام و ترک‌تبار فرانسوی با نام ملت عشق خلق کرده، اثری عمیق‌تر، هنری‌تر و به مراتب ماندنی‌تر و خواندنی‌تر از آثار مشابه آن است. ملت عشق، در حقیقت بافته شدهٔ دو رمان امروزی و دیروزی در یکدیگر است. به‌گونه‌ای که از هم قابل تفکیک نیستند. در داستان اصلی کتاب گویای ملت عشق ما وارد دنیای مولانا و شمس تبریزی در قرن هفتم هجری می‌شویم و در داستان دیگر، زندگی نویسنده این کتاب (عزیز زاهارا) و ویراستار کتاب ملت عشق، اللا روبینشتاین را در روزگار خودمان می‌بینیم.
اللا زنی که در رشته زبان و ادبیات انگلیسی درس خوانده اما پس از سال‌ها موفق به پیداکردن شغل مناسبی نشده است، سرانجام پیشنهاد کاری خوبی از یک انتشاراتی معتبر دریافت می‌کند. برای شروع کار، ناشر به او ویراستاری رمانی عرفانی-تاریخی را پیشنهاد می‌دهد که درباره زندگی شاعر مشهور، مولوی و دوست صوفی‌اش، شمس تبریزی است. اللا که این روزها درگیر مسایل خانوادگی مانند ازدواج دختر بزرگش و سردی رابطه با همسرش هم هست، مردد است که این کار را انجام دهد یا نه، اما با اکراه کار را شروع می‌کند و از این جا داستان اصلی آغاز می‌شود. اللا فراتر از حد تصور درگیر داستان می‌شود و تصورش از عشق دگرگون می‌شود.
کتاب صوتی ملت عشق را به چه کسانی پیشنهاد می‌کنیم
ملت عشق، یکی از رمان‌های برتر ادبیات داستانی امروز جهان است که هرکسی برای بهتر زیستن به خواندن آن سخت نیازمند است. این رمان، رمان فلسفه، تفکر، زندگی و برتر از همه رمان عشق و عرفان در مفهوم بسیار عمیق و ماندگار آن است. خواندن این اثر، بی‌تردید به همهٔ ما کمک میکند که به خودمان، به دیگران و جهانی که از هر سو ما را محاصره کرده است، عمیق‌تر نگاه کنیم و زیباتر و بهتر از قبل زندگی کنیم.
درباره‌ی الیف شافاک
الیف شافاک در ۲۵ اکتبر ۱۹۷۱ در فرانسه از پدر و مادری ترک زاده شد. در پی جدایی والدینش همراه مادرش به ترکیه برگشت و مشغول به تحصیل در رشته‌ی روابط بین‌الملل در دانشگاه فنی خاورمیانه در آنکارا شد و لیسانس  و فوق لیسانس مطالعات زنان و دکتری علوم سیاسی گرفت. همزمان با تکمیل تحصیلاتش کتاب‌هایش را نیز منتشر می‌کرد. الیف شافاک در سال ۱۹۹۸ با رمان پنهان برنده جایزه رومی، که به بهترین اثر ادبیات عرفانی ترکیه تعلق می‌گیرد، شد. او نشان شوالیه را که از مدال‌های فرهنگی کشور فرانسه است دریافت کرده و بارها به فهرست نهایی و اولیه جوایز جهانی از جمله جایزه ادبیات داستانی زنان «اورنج» (بیلیز)، جایزه دستاوردهای زنان آسیایی، جایزه مهم «ایمپک دوبلین»، ادبیات داستانی مستقل بریتانیا، جایزه بین‌المللی روزنامه‌نگاری و … راه پیدا کرده‌است. کتاب‌های او مانند ملت عشق و سه دختر حوا در ایران هم خوانندگان بسیاری پیدا کرده است.
جملاتی از  کتاب صوتی ملت عشق 
تمام کائنات با همه‌ی لایه‌ها و با همه‌ی بغرنجی‌اش در درون انسان پنهان است. شیطان مخلوقی ترسناک نیست که بیرون از ما در پی فریب دادنمان باشد. بلکه صدایی است درون خودمان. در خودت به دنبال شیطان بگرد. نه در بیرون و در دیگران. و فراموش نکن هرکه نفسش را بشناسد، پروردگارش را شناخته است. انسانی که نه به دیگران، بلکه به خود بپردازد، سرانجام پاداشش شناخت آفریدگار است. 
اینبار دست‌هایش را در هم گره کرد. به جل خم شد. چشم‌هایش را تنگ کرد. با حالتی تهدیدآمیز سر تا پایم را برانداز کرد و گفت:«ای درویش دیوانه که برای روسپی‌ها موعظه می‌کنی، نمی‌دانم کی هستی، چه کاره‌ای و در قونیه به دنبال چی هستی؟ اما حواست را خوب جمع کن. اجازه نمی‌دهم این دور و برها مخ کسی را کار بگیری! این را بدان! اطراف خانه‌ی من نگرد. اگر نه کله شغا میاید، زبان درازت را می‌برد و من هم نمکش می‌زنم. و نوش جان می‌کنم!»",رمان
مجموعه مقالات رهاورد قفقاز,"«مجموعه مقالات رهاورد قفقاز» از مجموعه کتاب‌های «مطالعات منطقه‌ای» نشر الهدی به کوشش دکتر الهه کولایی و سارا روا، مقالاتی درباره ویژ‌گی‌های فرهنگی، سیاسی، اقتصادی و اجتماعی گرجستان دارد. روابط فرهنگی ایران و گرجستان مهم‌ترین محور این مقالات است و در کنار آن روابط سیاسی دو کشور بر اساس نظریه‌های جدید و همچنین ظرفیت‌های اقتصادی توسعه روابط دو کشور بررسی شده‌است.
«این کتاب دستاورد یک سفر پژوهشی و مطالعاتی چند تن از اساتید و دانشجویان رشته مطالعات منطقه‌ای گرایش مطالعات آسیای مرکزی و قفقاز است که در پی سفری چند روزه به تفلیس، مرکز جمهوری زیبای گرجستان، تدوین شد. استادان و دانشجویان با انگیزه ایجادشده در این سفر مقاله‌هایی را در زمینه‌های مختلف نگاشتند تا به سهم خود در مسیر شناخت قفقاز جنوبی، ظرفیت‌ها و امکانات آن برای تامین منافع متقابل ایرانی‌ها و گرجی‌ها گامی هر چند کوچک بردارند.»",جامعه‌شناسی
همین است که هست,"«همین است که هست» مجموعه داستان کوتاهی از سودابه فرضی‌پور(-۱۳۶۰)، نویسنده معاصر ایرانی است.

در بخشی از داستان «جمعه‌ها شراب کارساز است» از این کتاب می‌خوانیم:

امروز جمعه است.

زیرابروهایم را برداشته‌ام و صورتم را بند انداخته‌ام. اول می‌خواستیم فقط موهای پشت لبم را برداریم، اما وقتی موهای سیاه و کلفت را برداشتیم، پشت لبم صاف و سفید شد و باقی صورتم کرکی و سیاه ماند. ناچار باقی را هم بند انداختیم. از شرم، سر سفره نیامدم. رد بند روی صورتم می‌سوزد.

قرار بود جمعه‌ی پیش این کار را بکنم، اما مادر، باز، مثل همیشه گفته بود مردم دختر چشم و گوش بسته و ساده دوست دارند.

آن‌ها که جمعه آمدند گفتند که دختر امروزی می‌پسندند و رفتند، بی‌برگشت.

قرار شد تا این جمعه امروزی شوم. کسی چه می‌داند، شاید مجبور شوم تا یک جمعه‌ی دیگر بگذارم سبیلم دربیاید و موهای زیر ابروهایم نیش بزند. آدم چه می‌داند دیگران چه می‌پسندند. بالاخره سلیقه‌ها متفاوت است.

مادر فنجان‌ها را از کابینت برمی‌دارد و توی سینی می‌چیند.

سفارش می‌کند حتماً چای را با صافی بریزم و کف روی آن را بگیرم؛ بلند سلام کنم و وقتی می‌نشینم، قوز نکنم. بارها همین‌ها را گفته. وقتی حرف می‌زند می‌توانم باقی حرف‌هایش را حدس بزنم.

به جمعه‌ها اعتقاد دارد. خودش در یک روز جمعه ازدواج کرده. سر سفره‌ی عقد، عروسکش را زیر چادر به سینه چسبانده و بله گفته.

از این‌که این‌قدر نگرانم است و نگرانی‌اش را جلو همه بروز می‌دهد بیزارم.

به خواست او زیر بلوزم، به لباس‌زیرم، دعاهای زیادی سنجاق کرده‌ام، هر کدام سفارش کسی پیچیده در پارچه‌ای سبز.

مادر فاصله‌ی جمعه‌ها را بر این ضریح نامتبرک گریه می‌کند.",داستان کوتاه
به شیرینی قند,«به شیرینی قند» به قلم نورا حق‌پرست (-۱۳۴۰) و تصویرگری محمدحسین صلوتیان جلد دوم از مجموعه‌ی قصه‌های راه بهتر و داستانی مصور در حوزه‌ی ادبیات کودک است.,داستان کودک و نوجوانان
درشتی,"مجموعه داستان «درشتی» نوشته علی‌اشرف درویشیان، ده داستان کوتاه دارد و نخستین بار در سال ۱۳۷۳ منتشر شده است.
مضمون داستان‌های این مجموعه نیز مانند کارهای دیگر درویشیان مسایل و مشکلات فرودستان و انسان‌های حاشیه‌ای اجتماع است. 
این مجموعه، نخستین مجموعه داستان درویشیان پس از جنگ ایران و عراق و جنگ در کردستان ایران است و تاثیر این دو رخداد در داستان‌ها دیده می‌شود. فلاکت و تیره‌بختی و فاجعه درون‌مایه اصلی داستان‌های این مجموعه است.
درویشیان به بیماری، آوارگی، تنهایی، از دست دادن عزیزان و مرگ افراد عادی و مردم فرودست در جریان این رخدادها می‌پردازد و از این نظر شکلی از ادبیات جنگ را می‌آفریند که از ادبیات رسمی و دولتی جنگ متفاوت است.
داستان «درشتی» این مجموعه از زبان پسرکی روایت می‌شود که در روزی بارانی برای بریدن نی و ساختن قلم درشت به نیزاری آمده‌است. او ناگهان متوجه می‌شود که نی‌ها به خون آغشته‌اند. پسرک از سوراخ نی‌ای که بریده‌است به آن‌سوی نیزار می‌نگرد و هشت مرد را می‌بیند که تیرباران می‌شوند و در واقع پسرک نظاره‌گر تصویر اعدام دسته‌جمعی کردها در سال ۵٨ در فروگاه سنندج است. در ادامهٔ داستان، قلم درشتی‌ که از نی آغشته بخون ساخته شده‌بود سرمشق استاد را نمی‌نویسد و به‌طور خودکار سرمشق دیگری را می‌نویسد که در واقع تکلیف تاریخی او است.
در این کتاب صوتی، داستان‌های مجموعه‌ی درشتی همگی با زاویه دید سوم شخص و با زبان علی دنیوی ساروی روایت می‌شوند.
 فضای سرد، وهم انگیز و تیره و تاریک بیشتر  این داستان‌ها اثری گزنده بر خواننده دارد و تا مدت‌ها در خاطر ماندگار است. زبان ساده و روایی داستان‌ها که با اسم‌ها و اصطلاحات کردی غنی و زنده شده است، داستان‌ها را گیرا و اثرگذار کرده است.",داستان کوتاه
ایوار,"«ایوار» نام مجموعه داستان‌های کوتاهی از محمداسماعیل حاجی‌علیان (-۱۳۵۹) نویسنده معاصر ایرانی است. او در دانشگاه هنر سمنان، مرمت و صنایع دستی تدریس می‌کند و داستان کوتاه می‌نویسد. آثار حاجی‌علیان تا کنون در جشنواره‌های متعددی از جمله «داستان کوتاه رضوی» برگزیده شده‌اند. 
بخشی از داستان «می‌شه شما بهش بگید؟»: 
چند تا پیرزن نشسته بودند توی دلم و هی رخت‌چرک‌ها را چنگ می‌زدند. آرام و قرار هم نمی‌گرفتند. دست خودم نبود. همه‌اش گوهربانو می‌آمد جلوی چشمم که با دست‌هایش سفت چادرچاقچورش را می‌کشید و از آن‌طرف غلام‌آجان، با آن سبیل‌های ازبناگوش‌دررفته، چادر را هی می‌کشید و جِرواجر می‌کرد. می‌نشست و چکمۀ چرمش را درمی‌آورد و می‌گذاشت بالای کلاه گرد آجانی‌اش و برای گوهربانو عر می‌کشید. گوهربانو صُم‌البُکم نشسته بود و غلام‌آجان را نگاه می‌کرد که سرِ فرصت سیگار دست‌پیچش را توتون می‌ریخت و لبۀ کاغذ را تف ورمی‌مالید و می‌گذاشت توی صندوق نقره‌ای و سیگار می‌پرید توی دستش. سرش را بلند می‌کرد و گوهربانو را سیاحت می‌کرد و کبریت می‌کشید به تن چکمه‌اش و فیشی روشن می‌شد و بوی لاشۀ مرده می‌پرید بیرون تا توی دماغم و غلام‌آجان بی‌خیال دودش را فرومی‌داد و بعد توی مژه‌های کمانِ گوهربانو فوت می‌کرد که تصویر آشغال آجان از کاسۀ چشم گوهربانو بپرد.",داستان کوتاه
جامعه‌شناسی و رنج‌هایش,"جامعه‌شناسی یکی از مهم‌ترین رشته‌های علوم اجتماعی، در کشور ما همیشه با چالش‌های اساسی روبه‌رو بوده‌است.  برخی سخن از ناکارآمدی این علم می‌گویند، برخی آن را دچار مشکلات ساختاری و سازمانی می‌دانند و عده‌ای هم از پایان آن حرف می‌زنند. این مسایل موجب شده تا درک درستی از مشکلات این علم و نحوه رفع آنها وجود نداشته‌باشد؛ درحالی‌که اثرگذاری این علم در درک تحولات اجتماعی و سامان‌دهی آنها ثابت شده‌است. کتاب حاضر مجموعه‌ای از رنج‌های علم جامعه‌شناسی در ایران است. رنج‌هایی که شاید تا کنون کسی آنها را نشناخته و در صدد درمان آنها برنیامده‌ است.
در این کتاب به چهار نوع رنج اشاره شده‌ است. رنج اول «رنج‌های خودی و خویشی» که می‌توان آن‌ها را نزدیک به «رنج‌های هویتی» دانست. رنج‌هایی که به واسطهٔ نیروهای خودی و در درون جامعه‌شناسی ایجاد شده و کمتر تلاشی برای رفع آن‌ها صورت گرفته و بقای این رنج‌ها زمینه‌ساز بروز رنج بزرگ‌تری به نام «رنج هویتی» شده‌است.
دستهٔ دوم رنج‌های جامعه‌شناسی که از بقیه عمیق‌تر است به نوع رابطه‌اش با دیگران (اعم از خودی و بیگانگان) مربوط می‌باشد. رنج از رابطهٔ نامناسب با فلسفه، روان‌شناسی، الهیات و رابطهٔ کم با تاریخ، جغرافیا، مردم‌شناسی، ادبیات، اقتصاد و علوم سیاسی و رنج از دست دادن هم‌گرایی درونی است.
سوم، رنج‌هایی است که از حضور بدلی نظام‌های مفهومی و نظری بر پیکر جامعه‌شناسی وارد شد. رنجی ناشی از همسان‌انگاری نظام‌های مفهومی با نظریه‌های جامعه‌شناسانه که بر پیکر نحیف جامعه‌شناسی وارد شده‌است. 
و رنج چهارم، رنج روشی است. این نوع رنج از قدیم وجود داشته و امروز به سرطانی برای جامعه‌شناسی تبدیل شده‌است.
خواندن این اثر دکتر تقی آزاد ارمکی برای تمامی علاقه‌مندان به جامعه‌شناسی، صاحب‌نظران این حوزه و تمامی کسانی که دغدغه این علم را دارند مفید خواهدبود.",جامعه‌شناسی
امام سجاد علیه‌السلام (مجموعه چهارده معصوم ۶),کتاب «امام سجاد علیه السلام» از مجموعه چهارده معصوم انشارات جمکران، کودکان و نوجوانان را با زندگانی این امام بزرگوار آشنا می‌سازد.,داستان کودک و نوجوانان
تو، تویی؟! داستان‌های کوتاه و شگفت‌‌انگیز؛ جلد دوم,"سه‌گانه «تو، تویی!؟» مجموعه‌ای از داستان‌های کوتاه با درونمایه‌های اخلاقی و اجتماعی امیررضا آرمیون(۱۳۵۹-) است.
در داستان «تمرکز روی مشکل یا راه حل؟!» از جلد دوم این مجموعه آمده است:
«هنگامی که «ناسا» برنامه فرستادن فضانوردان به فضا را آغاز کرد، با مشکل کوچکی روبه‌‌رو شد! 
آنها دریافتند که خودکارهای موجود، در فضای بدون جاذبه، کار نمی‌‌کنند (جوهر خودکار به سمت پایین جریان پیدا نمی‌‌کند و روی سطح کاغذ نمی‌‌ریزد) . 
برای حل این مشکل، آنها شرکت مشاورین اندرسون را انتخاب کردند. تحقیقات، بیش از یک دهه طول کشید؛ ۱۲ میلیون دلار صرف شد و در نهایت آنها خودکاری طراحی کردند که در محیط بدون جاذبه می‌‌نوشت، زیر آب کار می‌‌کرد، روی هر سطحی حتی کریستال می‌‌نوشت و از دمای زیر صفر تا ۳۰۰ درجه سانتی‌گراد کار می‌‌کرد! 
اما رقیب آنها، روس‌‌ها، راه‌‌حل ساده‌‌تری برای این مشکل ارائه کردند؛ آنها از مداد استفاده کردند! 
نتیجه: 
این داستان مصداقی برای مقایسه دو روش در حل یک مسئله است: 
روش اوّل: تمرکز روی مشکل (نوشتن در فضا!) 
روش دوم: تمرکز روی راه‌‌حل (نوشتن در فضا با خودکار!!)»",داستان کوتاه
رسانه های دیجیتال در جهان عرب، برنامه ها و چشم اندازها,"گزارش چهارم از وضعیت رسانه های جهان عرب در پایان سال ۲۰۱۲، توسط باشگاه خبرنگاران دبی در حالی منتشر شد که منطقه عربی، اوضاع سیاسی و اجتماعی پیچیده ای را می گذراند. بحران اقتصاد جهانی و اوضاع آشفته سیاسی در چند کشور عربی، تاثیر قابل ملاحظه‌ای بر رسانه‌های عربی داشت. در کشورهایی که شاهد انقلاب های سیاسی و تحولات بیداری اسلامی بودند، تغییرات ریشه ای و قابل ملاحظه ای در این عرصه بوجود آمد.
با آغاز جنبش های مردمی در جهان عرب و نقش مهم شبکه های اجتماعی در آنها، استفاده از شبکه های اجتماعی به دومین فعالیت پردامنه در فضای سایبری عربی تبدیل شده است؛ با توجه به اهمیت این شبکه ها و تأثیرات اجتماعی ناشی از آنها، نیاز به استخراج آماری دقیق از کاربران آنها و درک صحیح از کارکردشان روز به روز بیشتر حس می شود. در بخش پایانی این گزارش که با  عنوان «انقلاب رسانه ای» ارائه شده است، به تاثیر تحولات سیاسی بر صنعت رسانه های دیجیتال اختصاص دارد و به نقش رسانه های خبری الکترونیک در پوشش خبری حوادث سیاسی می پردازد.",جامعه‌شناسی
عناصر سازنده در مدیریت عالی (خلاصه کتاب),"نویسندگان کتاب «عناصر سازنده در مدیریت عالی» راد واگنر (Rodd Wagner) و دکتر جیمز هارتر (James K.Harter) مصاحبه با ۹ میلیون مدیر و کارمند در ۱۱۴ کشور و به ۴۱ زبان مختلف را با کشف‌های اخیر در زمینه‌های روان‌شناسی، فلسفه، فرضیه سازی، دانش عصبی، و مدیریت، هم ترکیب و در کتاب حاضر جمع آوری نموده‌اند. این کتاب که در دسترس تمامی مدیران و کارمندان قرار گرفته است، ۱۲ عنصری را توضیح می‌دهد که هر شرکتی نیاز دارد تا در مورد طبیعت انسان در شغل بداند. 
۱۲ عنصر بحث شده به نیازهای اولیه انسانی مربوط می‌شوند،‌ به خصوص نیازهایی که منجر به مشارکت پربازده افراد در جامعه با سایر افراد می‌شود. هر کدام از عناصر نیازمند مدیرانی هستند که در سطوح مختلف شغلی و شخصی بر روی کارکنان خود سرمایه گذاری می‌کنند. زمانی که کارکنان دریابند که مدیرشان از همه لحاظ به آنان اهمیت و ارزش می‌دهد، خلاقانه فکر می‌کنند و مشارکت بهتر و بیشتری با تیم کاری خود و همچنین کل شرکت خواهند داشت. به طور خلاصه،‌ بهترین مدیران درک می‌کنند که کارمندان، انسان‌هایی با تمام نقاط قوت و ضعف، ترس‌ها و شوق ها هستند.
راد واگنر (Rodd Wagner) مدیر سازمان گالوپ است. در گالوپ، او مشارکت کارمندان و اطلاعات عملکرد کسب و کار را برای کسب زیاد ثروت ۵۰۰ شرکت تفسیر و بررسی می کند. او فارغ التحصیل رشته M.B.A از دانشکده تجارت دانشگاه Utah است.
دکتر جیمز هارتر (James K.Harter) محقق ارشد کارگاه تمرین مدیریت سازمان گالوپ است. برخی از تحقیقات وی در یکی از پرفروش ترین کتاب های تجارت « ابتدا، تمام قوانین را بشکنید و چقدر از سطل شما پر است؟ » در اختیار عموم قرار گرفته است. هارتر از سال ۱۹۸۵ در سازمان گالوپ مشغول به کار است.",مدیریت و کسب و کار
مرد خاموش,"«مرد خاموش» دربردارنده سه داستان کوتاه از  آلبر کامو(۱۹۶۰-۱۹۱۳)، نویسنده فرانسوی است.
در این داستان‌ها، شخصیت‌های گوناگون در شرایط دشواری قرار دارند و باید در چالش‌های اخلاقی، داوری‌ها و تصمیم‌های سختی داشته باشند.
در بریده‌ای از داستان مهمان از این کتاب می‌خوانیم:
«حالا آن دو مرد به نیمه‌ی ‌راه سربالایی رسیده بودند. مرد اسب‌سوار بالدوچی بود، ژاندارم پیری که از مدت‌ها قبل او را می‌شناخت. بالدوچی انتهای طنابی را که به مردی با دست‌های بسته و سری افکنده بسته بود در دست داشت. مرد پشت سر او می‌آمد. بالدوچی به نشانه‌ی سلام دستی تکان داد که دیرو جواب نداد، او در فکر مرد عربی بود که لباده‌ی کهنه‌ی آبی‌رنگی به تن داشت، صندل پوشیده بود، اما جوراب‌های پشمی ضخیمی به پا کرده بود و سرش را با سربند کوتاهی بسته بود. داشتند نزدیک می‌شدند. بالدوچی اسب را عقب می‌کشید که به مرد عرب آسیبی نزند، آن‌ها به آرامی جلو می‌آمدند.
بالدوچی با فریادی که دیرو بشنود گفت: «یک ساعت طول کشید تا این سه کیلومتر راه را از ال‌عامر تا این‌جا طی کنیم.»
دیرو جواب نداد. او که با آن ژاکت ضخیم کوتاه و چهارشانه به نظر می‌رسید، بالاآمدن آن‌ها را تماشا می‌کرد. مرد عرب یک‌بار هم سرش را بالا نگرفت. وقتی به ایوان رسیدند دیرو سلام کرد و گفت: «بیایید داخل گرم شوید.»
بالدوچی با درد از اسب پیاده شد، اما طناب اسب را رها نکرد. از زیر سبیل‌های زبرش به دیرو لبخند زد. چشم‌های تیره‌ی ریزش که زیر پیشانی سوخته از آفتاب‌اش فرورفته بود و دهان‌اش که با چین و چروک احاطه شده بود، نشان می‌داد که مردی دقیق و کوشاست.
دیرو افسار اسب را گرفت و آن را به انباری برد و نزد آن دو نفر که در بالکن منتظرش بودند، برگشت. آن‌ها را به اتاق راهنمایی کرد و گفت: «می‌خواهم کلاس را هم گرم کنم. آن‌جا راحت‌تر هستیم.»",داستان کوتاه
عجب دوست نازنینی!,«عجب دوست نازنینی!»‌ به تصویرگری و قلم محمدرضا ضیایی شامل داستان‌های کوتاه و طنزآمیز فارسی است.,داستان کوتاه
کریسمس مبارک,در این فایل صوتی درباره زندگی عیسی مسیح و سال نوی مسیحی می‌شنوید.,داستان کوتاه
موفقیت در بازاریابی شبکه‌ای (هفت گام برای حرفه‌ای شدن در بازاریابی شبکه‌ای),"«موفقیت در بازاریابی شبکه‌ای (هفت گام برای حرفه‌ای شدن در بازاریابی شبکه‌ای)» اثر اریک ووری با ترجمه سعید گل‌محمدی و فریبا طیب‌نما است. 
این اثر درباره حرفه بازاریابی شبکه‌ای و سازوکار آن در زمینه مدیریت کسب و کار است. 
بریده‌ای از کتاب را می‌خوانید:
بهترین راه ماندن و رشد کردن در اقتصاد نو، بازاریابی چندسطحی است و محصولات و خدماتی در دنیای امروز وجود دارد که باید در اختیار طالبان آن‌ها قرار گیرد. مشاوران باید آموزش ببینند.
شرکت‌ها گزینه‌هایی پیش رو دارند که یکی جستجو در دنیای از هم گسیخته‌ی تبلیغات و یافتن واژه مناسب است که می‌توانند با استخدام فروشندگان و دستگاهی عریض و طویل و پرهزینه، محصولات یا خدمات خود را بفروشند و دیگری استفاده از بازاریابی چندسطحی برای رساندن پیام موردنظر خود به جهانیان است. تعداد شرکت‌هایی که از بازاریابی چندسطحی استفاده می‌کنند رو به افزایش است، زیرا با اقتصاد نوین تناسب دارد.
آن‌ها صرفاً با تکیه بر نحوه‌ی ارائه‌ی محصولات خود، حمایت‌های شرکت را ارائه می‌کنند و حقوق فروشندگان را می‌پردازند. این روش فوق‌العاده کارامد است، زیرا در اقتصاد نو، تبلیغات شفاهی همچنان از هر تبلیغ دیگری بهتر و مؤثر است. شرکت‌ها صرفاً به همان میزان که برای آگهی‌ها و تبلیغات هزینه می‌کنند، درآمد دارند و آن را خرج عوامل فروش می‌کنند تا پیامشان را منتقل سازند.",مدیریت و کسب و کار
دنیا با ترامپ، دنیا بدون ترامپ (دورنمای اقامت در آمریکا، نزدیک‌نمای زندگی در ایران),"«دنیا با ترامپ، دنیا بدون ترامپ (دورنمای اقامت در آمریکا، نزدیک‌نمای زندگی در ایران)» طنزی اجتماعی به قلم بهزاد رهبرحقیقت (-۱۳۴۵) است. این کتاب گزیدهٔ مجموعه مطالبی است که به‌صورت ستونی در سال ۹۱-۱۳۸۹ تحت عنوان «کشکول حقیقت» در روزنامهٔ «ملت ما» که بعدها با نام تابناک چاپ می‌شد، به رشته تحریر درآمده‌است.
در مقدمه کتاب می‌خوانید: 
اصولاً ما ایرانی‌ها خاص‌ترین و غیر قابل پیش‌بینی‌ترین ساکنین سیارهٔ زمین هستیم. دولت مردان و دولت زنان ما هم این چنین هستند. چرا؟ چون از جنس همین مردم‌اند. پس، کنش‌ها و شیوه‌های دولت مردی آنها نیز تابع همین ویژگی است. کشور ما در دهه‌های اخیر همواره آبستن و زایندهٔ عجیب‌ترین تحولات اجتماعی بوده که گاه تمامی معادلات منطقی و محاسبات علمی و عقلانی را برهم زده و رویکردی دیگر را در عرصهٔ تحولات جامعهٔ ایرانی رقم زده است، به چه دلیل؟ به دلیل همون صفت یا ژن خاص ما و یکی از خاص‌ترین دوران تاریخ معاصر را می‌توان سال‌های بین ۱۳۸۴ تا ۱۳۹۴ معرفی کرد... در این مقطع جامعهٔ ایران شاهد اتفاقات، تصمیم گیری‌ها، مدیریت‌ها و عدم مدیریت‌های! گوناگونی بود که تاثیر خود را در سرنوشت کشور چه بسا تا دهه‌های آینده نیز بر جای گذاشته است. و دوران صدرات دکتر روحانی هم در بر گیرندهٔ اتفاقات بسیار مهم در عرصهٔ سیاست خارجی بوده و هست.
اما اهل فن می‌دانند که پیشینهٔ ایران عمدتا تاریخی شفاهی داشته که سرشار از ابهامات و سوء تفاهمات تاریخی است، و بدین سبب جملهٔ معروف: «گذشته، چراغ راه آینده» چندان نتوانسته است در ترسیم نقشهٔ راه آیندهٔ کشور در دستور کار قرار گیرد. و نیک می‌دانیم که در تاریخ ادبیات ایران آثاری که وقایع نگار و ثبت کنندهٔ مکتوب تاریخ این سرزمین باشند بسیار اندک‌اند واما....کشکول حقیقت با زبان ادبی ساده و اصطلاحا زبان محاوره و در قالب طنز، مجموعهٔ مفصلی از موضوعات مختلف اجتماعی، سیاسی، ورزشی، فرهنگی و اقتصادی را که عموما شامل دغدغه‌های روزمرهٔ زندگی مردم بوده به نقد کشیده است. جالب این است که بسیاری از پیش‌بینی‌های ارائه شده در دل مطالب، بعدها تحقق پیدا کرد که در جای خود قابل تامل است.",جامعه‌شناسی
بازگشت شاه (جلد ۳ از ارباب حلقه‌ها),"«بازگشت شاه» بخش سوم و پایانی از مجموعه ارباب حلقه‌ها، نوشته جی. آر. آر. تالکین(۱۹۷۳-۱۸۹۲)، نویسنده انگلیسی است. ارباب(فرمانروای) حلقه‌ها مهمترین اثر تالکین است که وی سال‌ها برای نگارش و آفرینش جهان داستانی و رمزآلود آن تلاش کرد. 
این جلد از مجموعه دربردارنده کتاب پنجم و ششم از کتاب است.
در بریده‌ای از کتاب می‌خوانیم:
پی‌پین از پناه شنل گندالف بیرون را نگریست. نمی‌دانست بیدار است، یا باز خواب می‌بیند، و هنوز در همان رویای شتابناکی سیر می‌کند که از هنگامِ شروعِ سفرِ سواره بزرگ، او را به خود مشغول کرده بود. جهانِ تاریک شتابان از کنارش می‌گذشت و باد با صدای بلند در گوشش آواز می‌خواند. چیزی جز ستاره‌های دوار را نمی‌توانست ببیند، و آن دورها در سمت راست، سایه‌های عظیم را در برابر آسمان، آنجا که کوه‌های جنوب از مقابل او رژه می‌رفتند. خواب‌آلود کوشید تا گذشت زمان و مراحل سفر را محاسبه کند، اما خاطراتش آمیخته به رویا و مشکوک بود.
مرحله نخست سفر را با سرعتی طاقت‌فرسا و بی‌توقف آغاز کرده بودند، و آنگاه در سپیده صبح، پی‌پین پرتو پریده رنگ طلا را دیده بود و آنان به شهر خاموش و کاخِ بزرگِ خالی از سکنه بر روی تپه رسیده بودند. تازه در پناه آن قرار گرفته بودند که سایه بالدار بار دیگر از بالای سرشان گذشته بود، و مردان همه از ترس پژمرده بودند. اما گندالف سخنانی آرامش‌بخش به او گفته بود و پی‌پین خسته، اما ناآرام در گوشه‌ای خفته و به طرزی مبهم از آمد و رفت و گفت‌وگوی مردان و نیز دستورهای گندالف آگاه شده بود. و باز بار دیگر تاختن، تاختن در شب. دو شب، نه، سه شب از هنگامی که در سنگ نگریسته بود، می‌گذشت. با این خاطره هولناک به یک باره از خواب پرید و لرزید و ناله باد پر از صداهای تهدیدآمیز شد.",رمان
قصه‌ی حضرت ابراهیم و لوط علیهما السلام,"«قصه حضرت ابراهیم و لوط علیهما السلام» از مجموعه کتب مستخرج از حیوةالقلوب علامه مجلسی (۱۰۳۷-۱۱۱۰ ه. ق) است. این قصه در  باب هفتم و هشتم از کتاب حیوةالقلوب جای دارد:
به سند حسن بلکه از حضرت امام جعفر صادق علیه السلام منقول است که: آزر پدر ابراهیم منجم نمرود پسر کنعان بود، به نمرود گفت: من در حساب نجوم می بینم که در این زمان مردی بهم رسد و این دین را نسخ کند و مردم را به دین دیگر بخواند.
نمرود پرسید: در کدام بلاد بهم خواهد رسید؟
گفت: در این بلاد؛ و منزل نمرود در کوثاریا بود که دهی از دههای کوفه بوده است. نمرود پرسید که: آن مرد به دنیا آمده است؟
آزر گفت: نه .
نمرود گفت: پس باید میان مردان و زنان جدائی افکنیم .
پس حکم کرد که مردان را از زنان جدا کنند.
و حامله شد مادر ابراهیم به ابراهیم و حملش ظاهر نشد، و چون نزدیک شد ولادتش گفت: ای آزر! مرا علت مرض یا حیض روی داده است و می خواهم از تو جدا شوم، و در آن زمان قاعده چنین بود که در حالت حیض یا مرض زنان از شوهران جدا می شدند.
پس بیرون آمد و به غاری رفت، و حضرت ابراهیم علیه السلام در آن غار متولد شد، پس او را مهیا کرد و در قماط پیچید و به خانه خود برگشت و در غار را به سنگ برآورد، پس ‌ خداوند قادر حکیم برای ابراهیم در انگشت مهینش شیری قرار داد که او می مکید و هر چند گاهی یک مرتبه مادر به نزد او می آمد.
و نمرود به هر زن حامله قابله ای موکل گردانیده بود که هر پسری که متولد شود او را بکشند، لهذا مادر ابراهیم از ترس کشتن، ابراهیم را در آن غار پنهان کرده بود، و ابراهیم علیه السلام در روزی آنقدر نمو می کرد که دیگران در ماهی آنقدر نمو کنند، تا آنکه در غار سیزده ساله شد، پس مادر به دیدن او رفت، چون خواست که بیرون آید چنگ در او زد و گفت: ای مادر! مرا بیرون بر.",کلیات اسلام
راهبردهای رشد غول‌آسا,"«راهبردهای رشد غول‌آسا» نوشته راجر کارترایت(-۱۹۴۸)، اقتصاددان آمریکایی است.
رشد غول‌آسا به گسترش بسیار سریع یک سازمان اشاره دارد. همیشه سازمان یک شرکت خصوصی است، اما بخش عمومی نیز می‌تواند رشد غول‌آسا را تجربه کند.
رشد غول‌آسا همیشه موفق نیست و پایدار نمی‌ماند. امکان دارد سازمان‌ها به قدری سریع رشد کنند که منابع حیاتی لازم برای تغذیه و بقای عملیات آنها به اتمام برسد. هرچند چنین چیزی ممکن است اتفاق بیفتد، اما تمرکز این کتاب روی راهبردهایی برای کسب موفقیت است.
شرکت‌هایی که رشد غول‌آسا را تجربه می‌کنند باید آن را کنترل کنند، در غیر این صورت این رشد به آتش‌سوزی بزرگی تبدیل می‌شود که بعد از مصرف کردن همه اکسیژن خاموش می‌شود. نایک، سیسکو، گروه کارنیوال، صنایع ایرباس و سامسونگ، شرکت‌هایی هستند که رشد سریع را مدیریت کرده‌اند، اما به شیوه‌ای که از منابع خود پیشی نگیرند. رشد آنها بی‌دردسر نبوده، اما چشمگیر بوده است. این شرکت‌ها با هم بسیار تفاوت دارند، اما در یک چیز با یکدیگر اشتراک دارند: همگی نشان داده‌اند کسانی می‌توانند رشد غول‌آسا را مدیریت کنند که پی برده‌اند رشد سریع می‌تواند به همان اندازه رشد آهسته یا رشد نکردن، خطرناک و ویرانگر باشد.",مدیریت و کسب و کار
جیرجیرک و مورچه,«جیرجیرک و مورچه» از مجموعه کتاب‌های داستانک‌های آموزنده فرانسه-فارسی برای زبان‌آموزان رده سنی ۸ تا ۱۲ سال است.,داستان کودک و نوجوانان
افسانه‌ی غول‌ها؛ افسانه‌های ملل جلد ۱۶,"در مجموعه کتاب‌های «افسانه‌های ملل» داستان‌های معروف دنیا به زبانی ساده و روان بازنویسی و کوتاه شده‌اند تا کودکان راحت بتوانند این داستان‌ها را بخوانند. تصویرسازی جذابِ کتاب‌ها هم این مجموعه را برای کودکان جذاب‌تر می‌کند. کتاب «افسانه‌ی غول‌ها» جلد «۱۶» از این مجموعه است.  
اگر دوست دارید کودکتان با داستان‌های معروف دنیا آشنا شود، کتاب‌های این مجموعه می‌تواند پیشنهاد خوبی باشد.",داستان کودک و نوجوانان
پنج انگشت بودند که... (غذاها و بازی‌ها),"مجموعه کتاب‌های «پنج انگشت» مصطفی رحماندوست را بیشتر کودکان ایرانی می‌شناسند. 
شعر‌قصه‌های این اثر، به صورت ترانه و در مورد غذاهاو بازی‌ها و مراسم، شغل‌ها است. ترانه‌هایی بسیار شاد که ناخودآگاه کودک و پدر و مادرش را به حرکت وا می‌دارد تا نمایشی از داستان پنج انگشت اجرا کنند.
مصطفی رحماندوست با صدای آشنا و گرم خود روایتگر پنج انگشت است و قصه‌ای که این‌جا می‌شنوید، درباره غذاها و بازی‌ها است.
ویِ‍ژگی مهم این کتاب صوتی، موسیقی بی‌نظیر سنتی و دستگاهی آن است که با آهنگسازی و تنظیم مهدی زارع تهیه و با همخوانی جمعی از کودکان ایرانی اجرا شده است.",داستان کودک و نوجوانان
وظیفه فرد مسلمان در احیای حکومت اسلام,"کتاب «وظیفه فرد مسلمان در احیای حکومت اسلام» به گردآوری محسن سعیدیان، مجموعه شش سخنرانی مرحوم علامه سید محمدحسین حسینی طهرانی درباره وظیفه فرد مسلمان در احیای حکومت اسلامی است.
در این کتاب، مبارزات و مجاهدت علما و مراجع عظام تقلید بیان و اقدام‌های رژیم پهلوی برای از بین بردن دین و فرهنگ اسلام و فعّالیت علما و مراجع عظام تقلید در مقابله با آن و تلاش برای اقامه حکومت ‌اسلامی از زبان یک عالم مجاهد روایت شده است؛ ازاین رو کتاب حاضر را می‌توان خاطرات علامه محمدحسین حسینی طهرانی از دوران نهضت اسلامی نیز توصیف کرد.",کلیات اسلام
کهکشان پنجم,"«کهکشان پنجم» نوشته شاهین زراعتی رضایی(-۱۳۵۲)، پیرامون تحولات نوین در عرصه ارتباطات و فناوری‌ها در جهان امروز است. 

سال‌ها قبل دانشمندی کانادایی به نام «مارشال مک لوهان» نظریه‌ای را در حوزه‌ی علم ارتباطات ارایه کرد که نقش به‌سزایی در شکل‌گیری نظریات آینده‌ی ارتباطات داشت. او در نظریه‌ای که به «سه کهکشان مک‌ لوهان» معروف است بیان می‌دارد که در گذر تاریخ، سه تحول اساسیِ عرصه‌ی ارتباطات در پیدایش سه دوره‌ی تکامل بشر نقش داشته است.

در مباحث بعدی، این نظریه به تفصیل بیان خواهد شد و سپس نویسنده بر مبنای رویکرد ابداعی خود و متناسب با اسلوب «مک لوهان» تلاش می‌کند کهکشان چهارم و پنجم را پس از گذر از سه کهکشان قبلی معرفی کند. به عبارتی جامعه‌ی بشری در حال گذار از کهکشانی به کهشکانی دیگر تصویر می‌شود. هرچند در سال‌های اخیر، برخی اندیشمندان با رویکردهای متفاوت، کهکشان‌های دیگری را قبل یا بعد از سه کهکشان مک‌ لوهان مفروض داشته‌اند که دستاوردی بسیار ارزشمند محسوب می‌شود و به فراهم‌سازی بستر بحث پیرامون آینده‌ی ارتباطات و سرنوشت جامعه‌ی بشری کمک خواهد کرد، اما هدف این کتاب، مقایسه‌ تطبیقی بین نظریات گوناگون نیست بلکه به‌نوبه‌ی خود می‌خواهد دیدگاهی متفاوت ارایه کند تا شاید بر اساس آن بتوان تصویری دقیق‌تر از وضعیت کنونی و آینده‌ی زندگی بشر ترسیم کرد.

کتاب حاضر چهار فصل دارد. در فصل اول با عنوان «کلیات ارتباط‌شناسی» به ارکان و ابعاد نظری مقوله‌ی ارتباط انسانی توجه می‌شود. در فصل دوم با عنوان «سه کهکشان مک‌لوهان» به نظریه‌ی معروف «مارشال مک‌ لوهان» در حوزه‌ی تحول ارتباطات پرداخته خواهد شد. در فصل سوم با عنوان «کهکشان چهارم: عصر اینترنت»، پس از عبور از سه کهکشان قبلی، به رویدادهای کنونی جوامع متمدن و نقش اینترنت در شکل‌گیری تحولات چشم‌گیر جهانی اشاره خواهد شد. در فصل چهارم نیز با عنوان «کهکشان پنجم: عصر شبیه‌سازها»، با رویکردی آینده‌نگر، ورود آرام بشر به مرزهای کهکشانی جدید و تحولات شگرف آینده، تشریح خواهد شد.",جامعه‌شناسی
آنارشی (چالش‌های حفظ امنیت در پسابحران در نظام بین‌الملل),"آنارشی (چالش‌های حفظ امنیت در پسابحران در نظام بین‌الملل) نوشته محمد کلاته عربی پژوهشی در حوزه علوم سیاسی و جامعه شناسی  در مورد عدالت و امنیت پس از بحران است که گاهی اوقات این دو مسئله جدا از هم و گاهی مرتبط با هم بررسی می‌شوند.
مسیله اوضاع پس از جنگ، مسئله جنسیت، خلع سلاح، فضای امنیتی، عدالت، پیگیری کیفرها و دیوان‌ها، کمسیون‌های صلح و آشتی، پرداخت غرامت به قربانیان و تمام مسایل و بحران‌هایی که ممکن است پس از بحرانی مانند جنگ در نظام بین‌المملی پیش آید در این اثر بررسی شده‌اند.",جامعه‌شناسی
تذکره الشهداء جلد ۱,«تذکرة الشهداء» مقتلی جامع و مستند به زبان فارسی برای علاقه مندان است. در این کتاب مقتل شریف «تذکرة الشهداء» اثر عالم فقیه بزرگوار  آیت‌الله علامه مولا حبیب الله شریف کاشانی انتخاب و به جز تصحیح و تحقیق متن آن، تمام مطالب منقول در آن از مصادر متعدد و معتبر استخراج شده‌اند.  مطالب لازم و متناسب با متن نیز که در آن آورده نشده‌اند در پاورقی  توضیح داده شده‌اند و دو تعلیقه مهم؛ اولی، تألیف مراثی مؤلف درباره واقعه کربلا و نیز منازل طی شده توسط وجود مقدس سید الشهداء از مدینه تا کربلا در پایان کتاب آورده شده ‌است.,کلیات اسلام
دراسات تمهیدیة فی فقه الإمامیة,«دراسات تمهیدیة فی فقه الإمامیة» تألیف سیدمحمد نجفی‌یزدی، اثری به زبان عربی است که به مقدمات فقه امامیه و جعفری، مفاهیم و قواعد آن می‌پردازد.,کلیات اسلام
الفبای اخلاق تجارت و کسب‌و‌کار,"«الفبای اخلاق تجارت و کسب‌وکار» نوشته نورمن ای. بووی، یکی از محققین پیشگام در کاربرد فلسفۀ اخلاقی کانت است. او هم‌اکنون استاد ممتاز بازنشستۀ دانشگاه مینه‌سوتا است و قبلاً به‌عنوان رئیس یکی از بخش‌های دانشگاه به کار مشغول بوده‌است. او تا کنون تألیف و ویرایش بیش از شانزده عنوان کتاب و هفتاد و پنج مقالۀ مرتبط با اخلاق و تجارت را بر عهده گرفته‌است. وی همچنین سابقۀ تدریس اخلاق کسب و کار و مسئولیت‌های اجتماعی را در دانشکدۀ کسب و کار لندن و همکاری در برنامۀ اخلاق و حرفۀ دانشگاه هاروارد را در کارنامۀ خود دارد.
اگرچه اخلاق در تجارت و کسب و کار یکی از موضوعات داغ مورد علاقۀ رسانه‌ها در طول سال‌های اخیر بوده‌است، منابع غیر دانشگاهی بسیار محدودی در اختیار علاقه‌مندان به این موضوع قراردارد تا آنها را هدایت کرده و اطلاعات لازم را در اختیار آنها قراردهد. این کتاب، تلاشی در جهت رفع این نقص و کمک به این موضوع است. که در پنج بخش مسئله اخلاق در تجارت و کسب و کار را بررسی می‌کند. بخش اول: اخلاق چیست و در کجا با کسب و کار (تجارت) همخوانی دارد، بخش دوم: بررسی موضوعات متعارف مرتبط با اخلاقِ تجارت (کسب و کار)، بخش سوم: نگاهی به شهروند شرکتی و مسئولیت اجتماعی،بخش چهارم: به‌کاربردن اخلاق در تجارت در قرن ۲۱ میلادی و بخش پنجم، بخش ده‌ها که ده مسئله اخلاقی، ده مانع و.... که شرکت‌ها عموما با آن روبه‌رو هستند را بررسی می‌کند و راهکار می‌دهد.",مدیریت و کسب و کار
تسوکورو تازاکی بی‌رنگ و سال‌های زیارت او,"«تسوکورو تازاکی بی‌رنگ و سال‌های زیارت او» در مقایسه با رمان‌های دیگر هاروکی موراکامی، داستان سرراست و ساده‌ای دارد: چهار رفیق صمیمی تسوکورو تازاکی، سال‌ها پیش، یک‌دفعه و بی‌هیچ توضیحی، با او قطع رابطه کردند. شانزده سال بعد، تسوکورو تصمیم می‌گیرد تک تک رفقایش را پیدا کند و ازشان بپرسد چرا آن کار را کردند.
نام فامیل شخصیت‌های اصلی رمان (دوست‌های تسوکورو) تصادفا نام رنگ‌ها است، آبی و قرمز و … و موراکامی با قراردادن شخصیتش در موقعیتی که تک تک دوستانش را از دست داده و به یاد مرگ افتاده، در جستجوی راهی است که آدمی بار دیگر می‌تواند از آن به رنگ‌های زندگی بازگردد.
 این ترس از تنهایی و به حال خود رها شدن در دنیای مدرن، این ترس از فهمیده نشدن، مخرج مشترک همه داستان‌های موراکامی است.
 این داستان صوتی ساختاری ساده و روان دارد و در واقع داستان تسوکورو داستان زندگی  انسان قرن ۲۱ است. انسانی که همه‌چیز دارد ولی باز هم احساس کمبود می‌کند. رنگ‌های زندگی‌اش شاد نیستند، بی‌رنگند. احساس پوچی می‌کند، شبیه ظرفی خالی است. ازخود ناامید می‌شود و دلیل هر اتفاقی را درون خود می‌جوید، در صورتی که هر اتفاق می‌تواند ده‌ها دلیل خارجی داشته باشد و این ناتوانی او نیست.
موراکامی در این اثر هم مانند تمام کارهایش، مثل یک بندباز ماهر، توازنی عجیب برقرار کرده است. توزان بین سادگی و شگفتی، یاس و امید و حزن و طنز. 
اگر طرفدار پروپاقرص داستان‌های خارق‌العاده موراکامی هستید، نگران نباشید چون در این رمان هم رگه‌هایی از همان موراکامی همیشگی را می‌بینید.",رمان
درباره انسان‌شناسی دین: سه مقدمه,"«انسان‌شناسی دین: سه مقدمه»، مقالاتی از سه متخصص حوزه انسان‌شناسی است که هر یک به جنبه‌ای از این رشته پرتو افکنده است.  

ابراهیم موسی‌پور، متخصص ادیان و عرفان تطبیقی، که این سه مقاله را از آنماری دوال مالفییت(۱۹۴۱- )، استفن دگلیزیر(۱۹۴۹- ) و مایکل لمبک(۱۹۵۰- ) ترجمه کرده، کوشیده به سیری تاریخی در این گزینش پایبند باشد. 

انسان‌شناسی دین، مطالعه نهادهای دینی و روابط آنها با نهادهای اجتماعی و مقایسه اعتقادات دینی و اعمال دینی میان فرهنگ‌های مختلف است. 

مالفییت در مقاله نخست پس از شرح رویکرد فرهنگی به دین، به این اشاره می‌کند که دین مانند فرهنگ شامل قالب‌های نظام‌مندی از باورها و ارزش‌ها و رفتارهایی است که بشر به عنوان عضوی از جامعه آنها را کسب کرده است.

مالفییت معتقد است که انسان‌شناسان دین را به عنوان یک نهاد فرهنگی مورد بررسی قرار می ‌دهند و مطالعه خود را با ثبت نظام‌ها و ترکیب‌هایی آغاز می‌کنند که جلوه‌های بیرونی آن دین در درون یک فرهنگ معین پدید آورده است.

گلیزیر نیز در بحث انسان‌شناسی دین، با ارائه شرح مختصری از تاریخچه این رشته، به این اشاره دارد که مرکز توجه مطالعات انسان‌شناختی دین، امروزه از ادیان قبایلی به ادیان مدرن انتقال یافته است.

مقاله سوم، پیرامون گفتمان انسان‌شناسی دین، شرحی مختصر و موجز از رویکردها و مولفه‌های اصلی و زیربنایی گفتمان انسان‌شناختی مطالعه دین است.

لمبک در این مقاله معتقد است که انسان‌شناسی دین همان ویژگی اصلی رشته انسان‌شناسی را در بطن خود دارد.

به هر حال، انسان‌شناسی دین علی‌رغم همه دشواری‌های نظری، موضوعی و روشی، همچنان پویاست و می‌تواند در فضای علمی جامعه ایران نیز مباحث جدی‌ای را دامن بزند.",جامعه‌شناسی
سواد رسانه‌ای,"موضوع سواد رسانه‌ای با توجه به گسترش و نفوذش در جوامع انسانی، موضوعی پیچیده و چندوجهی است که پژوهشگر و نویسنده این مجموعه، پدرام حکیم‌زاده سعی کرده است با مراجعه به منابع گوناگون، ابعاد مختلف موضوع را شناسایی و برای خواننده آشکار سازد. «تصویر» و «کلمه» دو موضوع اصلی در این مبحث است که این کتاب نگاه تازه‌ای به آنها کرده است.
تاریخچه و تعریف سواد رسانه ای، کلمه و تصویر از دیدگاه فرهنگ اسلامی، روانشناسی، جامعه‌شناسی، هنرمندان و اندیشمندان، و شیوه‌های گوناگون روایتگری با استفاده از این دو رسانه موضوعات مورد بحث در این کتاب‌اند.",جامعه‌شناسی
نبرد قبیله‌ها,"«نبرد قبیله‌ها» نوشته زینب مهاجری یک داستان جذاب و آموزنده با موضوع جنگ و صلح است. این داستان هم برای کسانی مناسب است که به بازی‌های موبایلی علاقه‌دارند و هم علاقه‌مندان به داستان‌های جذاب و پرماجرا.
 زینب مهاجری در این کتاب شما را با قصه‌ی پسری آشنا می‌کند که یک روز صبح در سرزمین بازی‌های اندرویدی از خواب بیدار می‌شود و ماجراهای عجیبی را تجربه می‌کند.
 چه نوجوان هستید و چه بزرگسال، خواندن کتاب نبرد قبیله‌ها را از دست ندهید.",داستان کودک و نوجوانان
یک عضو غیر وابسته,"کتاب «یک عضو غیروابسته» دو داستان از نویسنده نام‌دار و محبوب ژاپنی، هاروکی موراکامی (-۱۹۴۹) دارد. 
موراکامی، با تحقیق و پژوهش در زمینه‌ی ادبیات غرب آثار چشمگیری در کارنامه‌اش دارد که تاکنون به ۸۰ زبان دنیا ترجمه شده‌اند و می‌توان گفت محبوبیتش در ایران به دلیل سبک نوشتاری اوست. موراکامی از آن دسته نویسندگانی است که با رفتار ساده‌اش در زبان توانسته از فراز روایت‌های خویش به گستره‌ای از نویسش برسد که امروزه میان مخاطبان اغلب کشورها به نویسنده‌ای محبوب بدل شود. او در آفرینه‌های خود با تخیل و نگاهی رازآلود و ایجاد موقعیت‌های طنز و دیالوگ‌های دیالکتیکی در صدد ایجاد فضای سوررئال است.
موراکامی در داستان «یک عضو غیروابسته» بر خلاف برخی تصورات عمومی نشان می‌دهد که مردها با آن جسم تنومند نیز می‌توانند آسیب‌پذیر باشند و چطور می‌توانند سال‌های متمادی با خاطره‌ای دور در برابر ناملایمات زندگی روزگار بگذرانند؛ زیرا در فرهنگ زناشویی کشور ژاپن از دیرباز رسم بر آن است چنانچه زن و مردی از یکدیگر جدا شوند، حتی اگر پای بچه‌ای در میان باشد، دیگر حق ندارند به یکدیگر نزدیک شوند؛ حتی اگر از کرده‌ی خویش نادم و سرخورده باشند. ازاین‌رو موراکامی از یک جهت با نگاهی انتقادی این فرایند را واکاوی می‌کند..
داستان دوم این کتاب«شهرزاد» نام دارد. 
بخشی از داستان « یک عضو غیر وابسته»:
اتفاقی که در زندگی دکترتوکای در فواصل زمانی معین رخ می‌داد، به‌هم خوردن نامزدی‌هایش بود. لحظه‌ای فرا می‌رسید که نامزد جوان دکترتوکای به او می‌گفت: «خیلی متأسفم، دیگه نمی‌تونیم همدیگه رو ببینیم. من فکر می‌کنم نمی‌تونیم با هم خوشبخت شیم و تصمیم گرفتم با کس دیگه‌ای ازدواج کنم. اختلاف سنی و فکری ما زیاده.»
و دکترتوکای با شنیدن چنین حرف‌هایی از روی تأسف لبخندی تلخ می‌زد. تأسف‌آور هم بود، اما چه می‌شد کرد!
در چنین شرایطی دکترتوکای به خواسته‌ی آنان احترام می‌گذاشت. سپس هدیه‌ای گران‌قیمت می‌خرید و همراه کارت پستالی مزین به تبریک و آرزوی موفقیت به دیدار آن زوج خوشبخت می‌رفت.
«از صمیم قلبم برایتان آرزوی خوشبختی دارم، خانم زیبا و هوشمندی چون شما لیاقت خوشبخت‌بودن را دارد...» و البته منظورش عمیقاً نیز همین بود.",داستان کوتاه
راز پرونده مختومه,"«راز پرونده مختومه» نوشته آگاتا کریستی(۱۹۷۶- ۱۸۹۰)، نویسنده انگلیسی داستان‌های جنایی و ادبیات کارآگاهی است.
در بریده ای از کتاب می‌خوانیم:
در زندگی تمام بزرگ‌مردان هم لحظه‌هایی از عجز و ناتوانی وجود دارد. شاید به همین دلیل گفته‌اند: «حنای دلیرترین و شجاع‌ترین مردان هم برای نوکران خصوصیشان رنگ ندارد.» پوارو، با خود گفت باید در ادامه این جمله اضافه کرد: «کم‌تر مرد شجاعی پیدا می‌شود که بتواند در مقابل دندانپزشکش قد علم کند!»
هرکول پوارو که خونسردانه با خشن‌ترین و بی‌رحم‌ترین تبهکاران و جنایتکاران دست و پنجه نرم کرده بود، به خودش مغرور، و مطمئن بود در مقایسه با خیلی از مردان تنومند، قوی و ورزیده دل و جرئت بیش‌تری دارد و در این مورد به‌خصوص، خودش را از خیلی‌ها برتر می‌دانست... ولی حتا در زندگی آدم شجاع و بی‌باکی مثل هرکول پوارو، لحظاتی وجود داشت که عجز و ناتوانی سرتاپای وجودش را فرا می‌گرفت و خود را به تمامی خوار و خفیف احساس می‌کرد. مثل امروز در مطب آقای دکتر مورلی، یکی از سرشناس‌ترین دندانپزشکان لندن، که جثه و هیکلش شاید نصف هرکول پوارو هم نمی‌شد، حس می‌کرد پاهایش آن‌قدر ضعیف شده که به سختی می‌تواند هیکلش را تحمل کند. نگاهی به صندلی دندانپزشکی انداخت و بدنش به لرزه درآمد. گویی به صندلی اعدام خیره شده باشد، مانند مرده متحرک به طرفش روان شد... هرکول پوارو قهرمان شکست‌ناپذیر مبارزه با تبهکاران، از صندلی بی‌جان و بی‌تحرک دندانپزشکی می‌ترسید؛ خیلی هم می‌ترسید!
هرکول پوارو نفس عمیقی کشید و سرش را روی هد رست جابجا کرد و با حالت قربانی‌ای که دیگر اراده‌ای ندارد، در انتظار برنامه‌های دکتر مورلی، به شمارش ثانیه‌ها پرداخت. ثانیه‌هایی که هر یک به نظرش قرنی به طول می‌انجامید.",رمان
دوازده داستان سرگردان,"در این کتاب صوتی «دوازده داستان سرگردان» از نویسنده نام‌دار آمریکای جنوبی و برنده نوبل ادبی ۱۹۸۲، گابریل گارسیا مارکز بشنوید. آقای رئیس‌جمهور، سفر بخیر، قدیسه، هواپیمای زیبای خفته، خواب تعبیر می‌کنم، فقط آمدم تلفن کنم، وحشت‌های ماه اوت، اتومبیل مشکی، هفده انگلیسی مسموم‌شده، باد سرد شمالی، تابستان سعادتمند خانم فوربس، نور مثل آب است و رد خون تو روی برف، دوازده داستانی‌اند که در این مجموعه می‌خوانید.
گابریل گارسیا مارکز  نوشتن این داستان‌ها را در دهه ۱۹۷۰ آغاز کرد. آنها ابتدا هجده داستان بودند که پنج داستان را برای فیلم بلند و یکی را برای سریال تلویزیونی نوشته بود. مارکز در توصسف این داستان‌هایش گفته است: داستان‌هایی که بین میز تحریر و سطل کاغذ باطله‌ها سرگردان بودند و عاقبت هم به دوازده داستان تقلیل یافتند»  این مجموعه اولین بار در سال ۱۹۹۲ در بارسلون اسپانیا به چاپ رسید و داستان‌هایش بلاخره از سرگردانی درآمدند.",داستان کوتاه
داستان پر آب و تاب یک پرنده,"«داستان پرآب و تاب یک پرنده» مجموعۀ ده داستان کوتاه طنزگونه  از مارک تواین، نویسنده مشهور آمریکایی و جیمز تربر است. تواین و تربر دو تن از مشهورترین نویسنگان معاصر انگلیسی زبان هستند. در ورای داستان‌های این مجموعه، مضامین اجتماعی و اخلاقی نیز نهفته است.
در نمونه‌ای از این داستان‌ها می‌خوانیم:
مسلم است که حیوانات با هم حرف می‌زنند. در این شکی نیست. ولی تصور می‌کنم که تعداد اندکی از مردم وجود دارند که می‌توانند زبان آن‌ها را درک کنند. من فقط یک نفر را می‌شناختم که قادر به این کار بود. من می‌دانستم که او قادر به این کار است. چون او خودش به من این طور گفته بود. او معدنچی میانسال ساده‌دلی بود که سالیان متمادی در میان جنگل‌ها و کوه‌های دورافتاده کالیفرنیا زندگی کرده و رفتار تنها همسایگانش یعنی جانوران و پرندگان را مورد مطالعه قرار داده بود تا این که باورش شده بود می‌تواند حرف‌های آن‌ها را درست و حسابی ترجمه کند. اسم این مرد جیم بیکر بود. او می‌گفت که بعضی از حیوانات تحصیلات اندکی دارند و در مکالمات خود لغات بسیار ساده‌ای به کار می‌برند و به ندرت از صنایع ادبی همچون تشبیه و کنایه استفاده می‌کنند، در حالی که حیوانات معین دیگری وجود دارند که لغات بسیاری بلدند و تسلطی کامل بر زبان دارند و قادرند بسیار سلیس و روان مقصود خود را بیان کنند. نتیجه این می‌شود که این گروه اخیر خیلی حرف می‌زنند، چون از حرف زدن لذت می‌برند. آن‌ها به استعداد و توانایی خود آگاهی دارند و خوششان می‌آید که آن را به رخ دیگران بکشند. بیکر می‌گفت که او پس از مطالعات طولانی و دقیق به این نتیجه رسیده بود که جی‌جاغ آبی بهتر از جانوران و پرندگان دیگر حرف می‌زند.",داستان کوتاه
پرنسس و قورباغه,داستان کتاب صوتی «پرنسس و قورباغه» درباره ی پرنسسی است که در روز تولدش یک توپ طلا هدیه می‌گیرد.,داستان کودک و نوجوانان
الیور تویست,"«الیور توئیست»، دومین رمان مشهور چارلز دیکنز است. این رمان در ابتدا به صورت پاورقی در یک ماهنامه انگلیسی منتشر می‌شد و بعد از مدت‌ها در سال ۱۸۳۸ میلادی برای اولین بار به صورت کتاب منتشر شد.
الیور توئیست یک رمان اجتماعی است که تا امروز جز پرفروش‌ترین‌ها به شمار می‌آید. داستان در مورد پسرکی است که در نوانخانه بزرگ می‌شود و بعد از فرار از آنجا درگیر اتفاقات ناخوشایندی می‌شود. 
این کتاب هم مانند سایر آثار دیکنز برگرفته از دوران کودکی خودش و البته واقعیت جامعه لندن قرن نوزدهم است.",داستان کوتاه
سرمایه اجتماعی توسعه‌ی پایدار,"مفهوم سرمایه اجتماعی در سال‌های اخیر در حوزه‌های گوناگون علوم اجتماعی،‌ اقتصاد و اخیرا در علوم سیاسی مطرح شده است. سرمایه‌ اجتماعی عبارت است از ارتباطات و شبکه‌های اجتماعی‌ که می‌توانند حس همکاری و اطمینان را در میان افراد یک جامعه پدید آورند. در این میان نباید از نقش نهادهای مدنی و دمکراتیک و نقش دولت در گشودن چنین فضاهایی غافل شد. امروز بر جامعه‌شناسان روشن است که یکی از ابعاد مهم هر توسعه‌ای توجه به سرمایه‌های اجتماعی است و سرمایه‌ اجتماعی، یکی از مهمترین شاخصه‌های رشد و توسعه هر جامعه‌ است.
«سرمایه اجتماعی و توسعه پایدار» نوشته سیدعباس قرشی در چند بخش به بحث درباره این موضوع بسیارمهم می‌پردازد. این مجموعه کوشیده است اهمیت سرمایه اجتماعی و تاثیرات شگرف آن بر نظام اجتماعی و نظام‌های آموزشی و سیاسی را مشخص کند و با بررسی مبانی و مولفه‌های آن، تاثیرش بر توسعه پایدار را که امروزه یکی از مهمترین اهداف نظام‌‌های اجتماعی و سیاسی در سراسر دنیا است، مشخص کند.",جامعه‌شناسی
مرغ قرمز کوچولو,"روزی روزگاری مرغ قرمز کوچیکی داخلِ مزرعه‌ای زندگی می‌کرد. اون بیشتر وقتش رو به قدم زدن داخل مزرعه می‌گذروند و همه جا دنبال کرم می‌گشت.
اون به دنبال کرم‌های چاق و خوش مزه بود و حس می‌کرد که برای جوجههاش خیلی مفیدن. وقتی یه کرم پیدا می‌کرد به جوجه می‌گفت جوک جوک جوک.
وقتی که جوجه‌هاش دورش جمع می‌شدند اون غذاها رو بین جوجه‌هاش تقسیم می کرد،
گربه‌ای هم بود که همش بغل در مرزرعه می‌نشست و خیلی بی‌خیال بود و اصلا دنبال موشی که اونورا می‌چرخید نمی‌رفت. یه بز هم بود که داخل خونه‌ش زندگی می‌کرد و فقط غذا می‌خورد و هر روز چاق و چاق‌تر می‌شد.
یه روز مرغ قرمز یه دونه پیدا کرد. اون دونه یه گندم بود ولی مرغ قرمز که فقط کرم و حشرات رو دیده بود نمی‌دونست اون چیه. شروع کرد به نوک زدن دونه ولی چیزی به دست نیاورد.",داستان کودک و نوجوانان
مدیریت داده‌ها و امنیت اطلاعات در کسب و کارها (جلد دوم),"این اثر بخشی از کتاب مهم فن‌آوری اطلاعات برای مدیریت : گذر سازمانها به اقتصاد دیجیتال (فریم توربان و دیگران، ترجمه دکتر حیاتی و تمهید) است.
برای توصیف اهمیت محتوای این اثر برای فعالان و مدیران شرکتها و نهادهای اقتصادی، خدماتی، آموزشی، پژوهشی و نیز متخصصان فناوری اطلاعات و ارتباطات کافی است به این نکته اشاره شود که این کتاب محصول همکاری چندین دانشمند برجستۀ جهانی در حوزۀ فناوری اطلاعات و ارتباطات و کاربرد آن در اقتصاد و مدیریت است و تا کنون 7 بار ویرایش شد. 
نویسندگان این کتاب قویاٌ باور دارند که تجارت الکترونیک، اینترنت، شبکه‌های داخلی، پرتالهای خارجی و به طور کل، فناوری اطلاعات و ارتباطات سبب شده است تا دنیای تجارت، کسب و کار، و مدیریت شرکتها و سازمانها تغییر کند. آنها همۀ این تغییرات را تنها بخش کوچکی از کوه یخ شناوری می‌دانند که قسمت بزرگتر آن زیر اقیانوس است. 
فناوریهای اطلاعاتی و ارتباطی نه‌تنها ارتباط فردی انسانها را متحول ساختند بلکه ارتباط  کسب و کارها با همدیگر، ارتباط مشتریان با کسب و کارها، مشتریان با دولت، دولت با دولت، و دهها الگوی ارتباطی دیگر را نیز تغییر دادند. شیوۀ کار، خرید و فروش، رای دادن، سرمایه‌گذاری، تحصیل، بازی، سرگرمی، امور مالی، تعامل و گذران زندگی ما همگی در حال تغییر است. تجارت و بازرگانی الکترونیکی، خدمات الکترونیکی، شهر الکترونیکی، شهروند الکترونیک، دولت الکترونیکی، دنیای مجازی، و دهها واژه دیگر همگی ناظر بر همین تحول در فضایی است که فناوریهای اطلاعاتی و ارتباطی بازیگر اصلی آن است.  همه اینها در این کتاب با نمونه و مثال بررسی شد.
کتاب حاضر بر این فرض استوار است که نقش اصلی فن‌آوری اطلاعات، فراهم کردن مزایای راهبردی برای شرکتها از طریق آسان‌سازی حل مسئله، افزایش کارایی و کیفیت، خدمات ارتباطی و همکاری پیشرفته، و توانمند‌ی برای بازسازی فرایند تجاری است. مدیریت هوشمند منابع اطلاعاتی، فن‌آوریها و شبکه‌های ارتباطی، عوامل موثر و حیاتی در عملیات شرکتها و بقای آنهاست. 
این ویراست با توجه به نیازهای حال و آینده مدیران تالیف شده است. این کتاب انعکاسی از دیدگاه و چشم انداز نویسندگان در باب سمت و سوی حرکت فن‌آوری اطلاعات و نظامهای اطلاعاتی و آموزش نظامهای اطلاعاتی در تجارت و برنامه‌های تجارت الکترونیک است. روشهای اساسی و اصول راهبردیِ نظامهای اطلاعات مدیریت در پرتو دگرگونیهای اخیر توصیف شد، و به جنبه‌های اجتماعی بهره‌برداری از رایانه، توجیه اقتصادی کاربرد فناوریهای اطلاعاتی و ارتباطی، و اهمیت مسائل اخلاقی در اقتصاد دیجیتال نیز توجه شد. 
اغلب کتابهای مرتبط با نظام اطلاعاتی یا رویکرد فنی دارند یا اجتماعی- رفتاری. در حالی که هر دو رویکرد، اهمیت دارد. رویکرد این کتاب، مدیریتی است.",مدیریت و کسب و کار
گفت‌وگو با مردم: فرآیند شناخت مشتری بر اساس مدل استارتاپ ناب,"«گفت‌وگو با مردم» نوشته گیف کنستابل و فرنک ریمالوسکی به فرآیند شناخت مشتری بر اساس مدل استارتاپ ناب می‌پردازد.
شاید شما هم ایده‌ای جدید دارید و دوست دارید بر مبنای آن، کسب‌وکاری را راه‌اندازی کنید. با وجود اینکه بسیاری از استارتاپ‌ها در حوزه فناوری و به ویژه فناوری دیجیتالی فعالیت می‌کنند، اما یک استارتاپ به هیچ وجه به این حوزه محدود نمی‌شود. در حقیقت هر ایده نو که قابلیت کسب درآمد دارد می‌تواند در قالب یک استارتاپ به دنیا عرضه شود.
با این حال شاید شنیدن اینکه از هر ۱۰ استارتاپ، ۹ تای آنها با شکست روبرو می‌شوند برایتان شگفت‌انگیز باشد. اما دلیل این ناکامی در ادامه مسیر چیست؟ 
در سال‌های اخیر تلاش‌های زیادی برای تدوین یک چهارچوب جامع برای مدیریت و پیشبرد یک کسب‌وکار نوپا به انجام رسیده و جنبشی موسوم به «استارتاپ ناب» یا «نوپای ناب» را باید حاصل آن دانست. گفتنی است مفهوم ناب نخستین بار توسط شرکت خودروسازی تویوتا برای از میان بردن هدررفت منابع مختلف (مالی، انسانی و...) به کار گرفته شد.
مدل استارتاپ ناب ریشه در اصل معروف مدیریت ژاپنی یعنی «کایزن» دارد. کسانی که با مفاهیم بنیادین مدیریت آشنایی دارند، می‌دانند که کایزن یا همان «بهبود پیوسته» به معنای اقداماتی است که به منظور بهره‌وری بیشتر از منابع و جلوگیری از اتلاف آنها به انجام می‌رسد.
تاکنون کتاب‌های متعددی برای آموزش مدل استارتاپ ناب در دنیا منتشر شده است. با این حال به جرات می‌توان گفت که کتاب حاضر یکی از مختصرترین و در عین حال کاربردی‌ترین آنهاست که به یکی از دشوارترین مراحل در مسیر راه‌اندازی یک کسب‌وکار نوپا یعنی گفتگوی مستقیم با مردم می‌پردازد. نویسنده این کتاب خود جزو کارآفرینان زنجیره‌ای (دارای چندین استارتاپ موفق) است و یکی از نام‌آورترین افراد در زمینه مدل استارتاپ ناب به شمار می‌رود.",مدیریت و کسب و کار
قصه‌های شیرین برای بچه‌های شیرین (ویژه متولدین تیر),«قصه‌های شیرین برای بچه‌های شیرین» مجموعه داستان‌های کوتاهی به قلم محمد صادقی سیار (-۱۳۵۸) است. هر کدام از کتاب‌های این مجموعه برای زاده‌شدگان هر ماه است. این جلد نیز ویژه متولدان تیرماه است.,داستان کودک و نوجوانان
خطاکار بی‌گناه: وقتی که چاره‌ای جز خطا نیست,«خطاکار بی‌گناه: وقتی که چاره ای جز خطا نیست» به قلم سیدمحمدباقر ملائک (-۱۳۳۷)  اثری با موضوع آموزش‌های مربوط به رانندگی اتومبیل، ترافیک و پیش‌بینی‌های ایمنی است.,جامعه‌شناسی
زیارت عاشورا,«زیارت عاشورا» یادآور واقعه‌ی عاشورا و نیایشی است که از دور و نزدیک برای زیارت امام حسین (ع) خوانده می‌شود. در این اثر متن زیارت‌نامه توسط مقصود نعیمی‌ذاکر (-۱۳۳۸) به فارسی برگردان شده است.,کلیات اسلام
آواز کشتگان,"«آواز کشتگان» رمانی نوشته رضا براهنی(   -۱۳۱۴)، نویسنده ایرانی است. داستان این رمان، پیرامون مبارزه‌های سیاسی جامعه روشنفکری ایران در پیش از انقلاب با ساواک و پیامدهای فردی و اجتماعی آن برای مبارزان است.
در بخشی از کتاب می‌خوانیم:
«در خیابان پهلوی سه چهار قاب عکس فروش می‌شناخت، ولی هیچ‌کدام عکس شاه نمی‌فروخت. محمود سوار تاکسی شد، رفت بهارستان. در آن‌جا یک قاب عکس فروشی می‌شناخت که حتی عکس‌های شاهان قاجار را هم داشت. ولی عکسی که محمود دنبالش بود، دیده نمی‌شد. عکسی بود از شاه با لباس خلبانی، عکسی دیگر در لباس نظامی با ده‌ها نشان و مدال، عکسی بود با کلاه لنگی و پالتوی سیاه و کلفت که شاه را در فرودگاه مسکو نشان می‌داد. در این عکس شاه عینک دودی قهوه‌ای سیر به چشم داشت، و انگار ناشیانه می‌کوشید که هویتش را مخفی کند. عکسی بود از شاه در کنار آیزنهاور در این عکس شاه پاهایش را گشاد گذاشته بود. سر حال بود می‌خندید، آیزنهاور هم می‌خندید. و شاه، انگار داماد آیزنهاور بود. 
بالاخره محمود عکسی پیدا کرد که جالب بود. عکسی بود از بچگی شاه روی زانوی رضا شاه، و رضا شاه، شاه را مثل یک بچه گربه گذاشته بود روی زانویش، و برخلاف بقیه‌ی عکس‌هایش، یک قدری کم اخم‌تر به‌نظر می‌آمد و در لباس نظامی نیمه مستعملش، شبیه مارشال‌های شکست‌خورده‌ی آلمانی در جنگ اول جهانی بود. و قیافه‌ی بچگی شاه، هم با وقار بود، و هم قدری سرس زده. به نظرش رسید که عکس اندازه‌ی عکس شاه و شهبانو در لباس استادی است. عکس را خرید و گذاشت توی کیفش. وقتی که می‌خواست برگردد به دانشگاه، یادش افتاد که کلید را به فراش داده. تصمیم گرفت که فردا صبح زود خود را به دانشگاه، برساند و عکس را به دیوار بزند. نمی‌خواست مأموران ساواک و گارد جای خالی عکس روی دیوار را ببینند.»",رمان
داستان‌هایی از زندگی حضرت زهرا (س)؛ جلد دوم,«داستان‌هایی از زندگی حضرت زهرا (س)» جلد دوم از مجموعه‌ی مژده‌ی گل نوشته‌ی مجید ملامحمدی و به تصویرگری مرضیه قوام‌زاده است. این کتاب داستان‌هایی از حضرت زهرا (س) را به زبانی شیرین و جذاب برای کودکان و نوجوانان بیان می‌کند.,داستان کودک و نوجوانان
امام مهدی (عج) و اخبار غیب,"«امام مهدی (عج) و اخبار غیب» نام کتابی از دبیرکل حزب‌الله لبنان، سیدحسن نصرالله (-۱۹۶۰) است. این کتاب شامل سخنرانی‌های سیدحسن در مراسم دهه اول محرم سال ۱۴۰۶ ه.ق، برابر با ۲۰۱۴/۱۰/۲۹ م است. 
مباحث این سخنرانی‌ها که در شب‌های پنجم تا نهم محرم آن سال برگزار شده‌اند بدین شرح است: 
مبحث اول: نگاهی به راه‌های آگاهی از غیب
مبحث دوم: نگاه اسلام به اخبار غیب و آینده
مبحث سوم: روش مطالعه در نشانه‌های ظهور
در بخشی از سخنرانی ایشان در مبحث دوم، چنین آمده‌است: 
هنگامی که خداوند متعال از آینده خبر می‌دهد، آیا برای افزایش یافتن آیات دست به چنین کاری زده است یا اینکه حکمتی در آن نهفته است؟ به طور قطع، خداوند متعال هرگاه از امر غیبی به پیامبران خبر داده، در پس آن حکمت و رحمتی وجود داشته است. اینکه پیامبر اکرم صلی‌الله‌علیه‌وآله هنگامی که از تمام این جزئیات در قالب روایات خبر داده است، آیا هدف و حکمت و رحمتی داشته است یا خیر؟ یقیناً دارای هدف و حکمت است و خداوند بزرگ، بابت این مصلحت است که رسول خود و پیامبران را مطلع ساخته است. چه ما این حکمت‌ها و منافع آن را دریابیم چه نه، مطمئناً حکمتی وجود دارد.
در سطح عقیدتی، پیگیری این احادیث و اثبات کردن آن‌ها و اطمینان از صحت آن‌ها فایده فراوانی دارد. پیامبران علیهم‌السلام همیشه هنگامی که نزد مردم خود می‌رفتند، مردم از آن‌ها درخواست دلیل می‌کردند. دلیل آن‌ها معجزه بود، که پیامبر صلی‌الله‌علیه‌وآله نیز دارای معجزه و معجزاتی بود تا مردم در اشتباه قرار نگیرند و هر کس نتواند ادعا کند که پیامبر و دارای رسالت است و با غیب تماس دارد. از جمله معجزات پیابران قبل، یعنی حضرت موسی و عیسی علیهم السلام، سخن از آینده بود و این که چه چیزی اتفاق خواهد افتاد. بطور نمونه، حضرت عیسی علیه السلام از غیب خبر می‌داد یا به مردم می‌گفت که در خانه‌های آن‌ها چه می‌گذرد. از پیامبر ما صلی‌الله‌علیه‌وآله نیز مقدار بسیار زیادی از خبرهای مربوط به آینده نقل شده -که به اثبات رسیده است- و با نگاه به گذشته و حال می‌بینیم که بسیاری از چیزهایی که پیامبر صلی‌الله‌علیه‌وآله درباره آن‌ها خبر داد، تحقق یافته است.",کلیات اسلام
اولین پاسپورت من,«اولین پاسپورت من» داستان کوتاهی از اورهان پاموک(-۱۹۵۲)، نویسنده ترکیه‌ای برنده جایزه نوبل ادبیات است.,داستان کوتاه
ماجراهای سه پسر بچه؛ کمک در بالای ابرها (جلد نهم),«ماجراهای سه پسربچه‌ی ؟؟؟» یک رمان کارگاهی کودک و نوجوان است که به صورت سریالی نوشته شده. یوستوس، پتر و بوب سه دوست هستند که همیشه دنبال ماجراجویی می‌روند و یک شعار دارند « هیچ سوالی نباید بی‌جواب بماند» آنها برای گروهشان یک پرچم درست کرده‌اند که سه علامت سوال به رنگ‌های سفید، قرمز و آبی دارد و هر یک از این رنگ‌ها نشانه‌ی یکی از آنهاست. «اولف بلانک» این داستان‌ها را در 18 جلد نوشته و «مسعود حجوانی» این مجموعه را به فارسی ترجمه کرده. کتاب «ماجراهای سه پسر بچه؛ کمک در بالای ابرها » جلد «نهم» از این مجموعه است.,داستان کودک و نوجوانان
در انتظار تاریکی، در انتظار نور,"ایوان کلیما( - 1931) نویسنده اهل جمهوری چک است.
در بخشی از این رمان که یکی از موفق‌ترین کتاب‌های این نویسنده است می‌خوانیم:
«دیروز، وقتی جلسه با پیامد پیش‌بینی شده به پایان رسید منشی را به نوشیدنی دعوت کرد و پس از آن دختر او را به مهمانی در یک خانه‌ی بزرگ برد. بیرون، در کمال تعجب او، چند ماشین لوکس غربی پارک کرده بودند. داخل، صاحبانشان به افراط می‌نوشیدند. با اینکه او هم زیاد نوشیده بود، به اینکه تا چه حد این چهره‌ها که پیشانی نوشتشان زندگی پای آتشفشان بود، به چشم او بیگانه می‌آمدند آگاه بود. منشی از اینکه پاول مهمانش بود تو پوست خودش نمی‌گنجید و او را به اشخاصی که هیچ علاقه‌ای به آشنایی با او نداشتند معرفی می‌کرد؛ نیاز نبود نام و موقعیتشان را به خاطر بسپارد. 
زنانی هم بودند که لباس‌های چشمگیر به تن داشتند ولی ظاهراً همراه کسی بودند. به چند داستان زندگی که به استثنای چند انفجار اتفاقی یا مرگ زودرس کمابیش به زندگی که مردم در همه‌ی جای جهان دارند شبیه بود گوش داد. اینجا با وجود این خط میان بودن و نبودن نامشخص بود. هرجا که اینجوری باشد از خطوط دیگر به سادگی می‌توان رد شد: مرزی که طمع، ریاکاری، بی‌آبرویی و بی‌شرمی را مشخص می‌کند احتمالاً پشت این چیزها پنهان شده است. 
طمع چه بود؟ بی‌آبرویی چه؟ فلاکت چه؟ 
طمع انگشتی بود ته حلق آدم سیر، اتاق اضافه‌ای برای آت و آشغال‌های بی‌مصرف و یک معشوق بدون عشق.
همچنان که شب پیش می‌رفت، قیدها برداشته شد و دوباره بدون دوربینش مرد جوانی را تماشا کرد که با دست‌های لرزان می‌کوشید تزریق کند و رگش را پیدا نمی‌کرد. زوجی را دید که گوشه‌ی اتاقی می‌رقصیدند و مردی که در یک گلدان بزرگ چینی میان گل‌های مینای قرمز استفراغ می‌کرد.»",رمان
فروش موفق,"«برایان تریسی» نویسنده و سخنران انگیزشی در زمینه بهبود مهارت‌های حرفه‌ای و خودیاری، در یک خانواده فقیر به دنیا آمد. پدرش کار دائمی نداشت و نمی‌توانست هزینه‌های جاری زندگی را به آسانی تامین کند. به همین دلیل برایان و سه برادرش با کمک نهادهای خیریه تحصیل کردند و او همیشه تلخی فقر را در زندگی خود حس می‌کرد.
در کتاب صوتی «فروش موفق» می‌شنویم که مهارت‌های فروش از گذشته تا دنیای پر رقابت امروز چه تغییراتی کرده و فروشنده چطور باید در این بین گستردگی تنوع محصولات در این عصر، فروش بیشتری داشته باشد.
تریسی با شعار «مطالعه کن، گوش کن و پیوسته بیاموز و رشد کن» به موفقیت‌های زیادی دست یافت. تریسی می‌گوید: «هیچگاه اجازه ندهید خودروی شما حرکت کند بدون اینکه در طی آن چیزی بیاموزید. هر کتاب یا همایشی، به صورت صوتی در دسترس شماست!»
نخستین شغل پس از این سفرها، فروشندگی بود. تریسی درباره مهارت‌های فروش مطالعه و تحقیق کرد و در طول چندین سال کار جدی و مطالعه فرایندهای مرتبط با فروش، در چندین شرکت بزرگ، تجارب خود در زمینه‌های مدیریت و فروش را گردآوری و تدوین کرد. او آموخته‌هایش را ساماندهی و یک ساختار مشاوره‌ای را بر اساس آن پایه‌ریزی کرد.
در این کتاب اسرار فروش موفق را از زبان او می‌شنویم. او به خوش بین و سرزنده بودن، همینطور کنترل ذهن به سمت موفق بودن تاکید زیادی می‌کند.",مدیریت و کسب و کار
پرواز به نیروانا,"«پرواز به نیروانا» دربردارنده ۵ داستان کوتاه از رولد دال، جفری آرچر، جک لندن و فردریک فورسایت است.
در بخشی از داستان «پرواز به نیروانا»  نوشته رولد دا ال(۱۹۹۰-۱۹۱۶) می‌خوانیم:
من و همکارم روی چارپایه‌ی جلوی آشیانه هواپیما نشسته بودیم. نیمروز بود، خورشید بالای آسمان می‌درخشید و گرمایش آنچنان بود که انگاری کنار بخاری داغ نشسته باشیم. با هر نفسی، احساس می‌کردیم که حرارت آن تا اعماق ریه‌های ما رخنه می‌کند و ترجیح می‌دادیم که لب‌های خود را نیمه‌بسته نگه‌داریم و کوتاه و سریع نفس بکشیم. این‌طوری خنک‌تر می‌شد. دمای آفتاب را روی شانه‌ها و پشت خود احساس می‌کردیم و تمام مدت، عرق از سر و گردن و شانه‌ها و سینه‌مان تا روی شکم سرازیر بود تا این‌که در ناحیه‌ی کمر به کمربند که می‌رسید، کند می‌شد و تجمع آن در بالای کمربند تنگ، باعث ناراحتی‌مان می‌شد و یک نوع احساس داغی و سوزش و اگزما در پوست ناحیه‌ی شکم به‌وجود می‌آورد.
دو هواپیمای شکاری‌ هاریکین۱ (توفان) چند قدم آن طرف‌تر در سکوتی بالنده که از هر هواپیمایی با موتور خاموش، ساطع می‌شود، ایستاده بودند و در آن‌سو، باند فرودگاه چون نواری خاکستری تا دوردست ساحل دریا امتداد می‌یافت. سطح خاکستری رنگ باندِ پرش و شن‌های آجری رنگ دو سمت آن، زیر نور خورشید می‌سوختند. ابری گرم همچون بخار آب، برفضای پایگاه هوایی سایه افکنده بود.
استاگ به ساعتش نگاه کرد و گفت: تا الآن باید برمی‌گشت. چطور نیامد؟
هر دوی ما در حالت آماده‌باش آن‌جا نشسته بودیم تا دستور پرواز به ما بدهند. استاگ به حالت عصبی پایش را روی زمین کوبید و دوباره تکرار کرد: یعنی چی؟ باید تا حالا برمی‌گشت.",داستان کوتاه
زندگانی امام کاظم (ع),«زندگانی امام کاظم(ع)» جلد نهم از مجموعه‌ی «چهارده اختر تابناک» به قلم احمد احمدی بیرجندی (۱۳۷۷ - ۱۳۰۱) به روایت زندگی امام هفتم شیعیان می‌پردازد. در هر جلد از این مجموعه زندگانی یکی از چهارده معصوم روایت می‌گردد.,کلیات اسلام
ولایت ولی‌ الله,"«ولایت ولی الله» نوشته اسماعیل شفیعی سروستانی (-۱۳۲۷)، همان‌گونه از نامش پیدا است موضوع ولایت را در دین اسلام بررسی کرده‌است: موضوع و مفهوم وَلایت و وِلایت، مراتب آن، جایگاه ویژهٔ اولیاءالله و شروط ولایت کلّیه.
سروستانی بر پایهٔ استدلال و قول محکم ائمّهٔ دین:، سالکان کوی رستگاری و فلاح را با مقام ولیّ‌الله و ولایت ایشان آشنا و منصب و موقعیت آنان را در منظومهٔ خلقت باز نمایانده‌است:
موضوع وِلایت، صرف‌نظر از اینکه انسان چه رویکردی (رحمانی یا شیطانی) به عالم داشته باشد، به مثابه جان و روح اعمال انسان و بنیاد همهٔ آنچه که او در هر حوزهٔ فرهنگی و تمدّنی بنا می‌کند، شناخته می‌شود. به واقع، همهٔ اعمال و اقوال خُرد و کلان انسان در هر عصر و زمان به وِلایتبازگشت می‌کند و شناخت آن به منزلهٔ شناخت بنیاد هر صورت فرهنگی و تمدّنی است.
وَلایت، به معنی قرب و دوستی و وِلایت به معنی سیاست، خواجگی و سرپرستی است. وَلایت و قرب و دوستی ولیّ، هر که باشد، لاجرم به پذیرش وِلایت و خواجگی و زعامت آن ولیّ می‌انجامد. از این‌رو، وَلایت، باطن وِلایت است و وِلایت، ظاهر آن.",کلیات اسلام
کل‌نگری دینی پیشارشته‌ای,"طی قرن گذشته، بعد از آنکه علم تجربیِ اثبات‌گرا رونق و اعتباری به هم زده بود، تدریجاً در محافل آکادمیک تبعات نظری و عملی ناشی از تفکیک، «واگرایی» و تفرقه حوزه‌های مختلف علم گوشزد می‌شد. در ادامه، جنبشی از طرف برخی متفکران و دانشمندان ایجاد شد که خواستار «همگرایی» رشته‌ها و دانش‌پژوهان به منظور تلفیق دانایی‌ها و نتیجتاً درک ژرف‌تر از امور بود. خاستگاه اولیهٔ این جریان نظریهٔ مشهور «کل‌گرایی» و اندیشهٔ موسوم به «وحدت علم» بود. اما، کم‌کم سطح توقعات از رویکردهای کل‌گرایانهٔ تلفیق دانش پایین آمد و به بحث دربارهٔ امکان همگرایی علوم بسنده کرد. در واقع، همگان به عناوین کم ادعاتری مانند «روش‌شناسی ترکیبی» و تفکر سیستمی قانع شدند که سازمان‌دهی دانش و اطلاعات در یک چارچوب مرجع مدّ نظر دارد.
به طور کلی، محصول تاریخی دو فرایند مترتب بر یکدیگر - یعنی «واگرایی» و سپس «همگرایی» رشته‌های علمی- نهایتاً ظهور کلیدواژه‌هایی از قبیل چندرشتگی، تجمیع، کل‌نگری، تلفیق، سنتز، هم‌افزایی بینش‌های رشته‌ای و میان‌رشتگی است. همهٔ اینها نیز از «مناسبات بین‌رشته‌ای» سخن به میان می‌آورد که حاصل آن درجات مختلف متفاوتی از کل‌نگری و کل‌گرایی است.
«کل نگری دینی پیشارشته‌ای» نوشته منصور متین پس از شرح و وصف تاریخچه‌ها و همچنین تمایزگذاری میان انواع و درجات کل‌نگری، کوشیده‌ است تا با انتخاب و بررسی مختصر گزیده‌هایی از متون و آثار جامع‌الاطرافِ بعضی علمای دینی متأخر، موضوع کل‌نگری دینی را به صورت مبسوط برای خواننده توضیح دهد.",کلیات اسلام
کتابچه تمرین ژرفای زن بودن,"«کتابچه راهنمای ژرفای زن بودن (سفر قهرمانی زن)» نوشته مورین مورداک(-۱۹۴۵)، راهکارهای عملی جهت دستیابی به زنانگی گمشده است. این کتاب در ادامه کتاب دیگر این نویسنده «ژرفای زن بودن» است.
«این دفتر تمرین بدین منظور نوشته شده که شما را در مراحل مختلف سفر قهرمانی زن هدایت کند. کار این کتاب خیلی شبیه به کارگاه‌های آموزشی است که با زنان در تمام سنین، از سیزده ساله تا هشتادوشش ساله، در سرتاسر آمریکای شمالی برگزار کرده‌ام. این کتاب را می‌توانید با گروهی از زنان یا در تنهایی خود استفاده کنید. ما با هم تک‌تک مراحل سفر را بررسی خواهیم کرد و به آن دسته از افسانه‌ها و قصه‌های پریان که به این مراحل مربوط می‌شوند نگاهی خواهیم انداخت. فصل‌های کتاب شامل پرسش‌هایی هستند که شما به‌عنوان یک زن در رابطه با رشد خود می‌توانید به آن‌ها پاسخ دهید؛ همچنین تخیل فعال، تمرین‌های نوشتنی و کارهای هنری را دربر می‌گیرند که شفافیت و درک بیشتری را با سفر شما همراه می‌سازند. برای این کار می‌توانید دفترچه یادداشت مخصوصی را در نظر بگیرید که نوشته‌ها و تمرین‌های هنری خود را در آن انجام دهید و رؤیاهای خود را در آن ثبت کنید.
بهتر است ابتدا کل متن کتاب را بخوانید تا مسیر سفر قهرمانی را درک کنید و پس از آن برگردید و تمرین‌ها را با عمق بیشتری انجام دهید. در غیر این صورت می‌توانید هر بار روی یک فصل کتاب تمرکز کنید و تمام تمرین‌های آن را به‌ترتیب انجام دهید تا کامل شود. برای انجام تمرین‌ها، وقت بگذارید. با آهنگ گام‌های خود آن‌ها را انجام دهید و زمانی را انتخاب کنید که کسی یا چیزی مزاحم شما نشود. می‌توانید زمان معینی از هر هفته را برای این کار بگذارید...»",جامعه‌شناسی
مدرسه‌ی پرماجرا,"«دن گاتمن» داستان‌های خلاقانه و شادی را در این مجموعه نوشته است که خواندن این داستان‌ها علاوه بر کودکان برای والدین هم جذاب است. تمامی داستان‌های این مجموعه توانستند چهار ستاره از پنج ستاره را برای بهترین کتاب کودک دریافت کنند. 
مجموعه کتاب ۳۰ جلدی «مدرسه‌ی پرماجرا» با زبانی شاد و طنزآمیز داستان‌ها و اتفاقاتی که در دبستان الّامنتری رخ می‌دهد را بیان می‌کند. این کتاب علاوه بر کودکان می‌تواند برای معلمان هم به دلیل ارائه شیوه‌های خلاق در تدریس، مفید و جذاب باشد.
تمام داستان‌های این مجموعه از زبان یکی از دانش آموزان بازیگوش به نام « اِی.جِی» بیان می‌شود. فضای شاد و دوست‌داشتنی مدرسه و آموزگارانی که هرکدام شخصیتی پرنشاط و دوست داشتنی دارند؛ فضای کلی داستان ها را جذاب می‌کند.",داستان کودک و نوجوانان
کامیون جوهر,"«کامیون جوهر» رمانی است از ویلیام کندی (-۱۹۲۸) نویسنده و روزنامه‌نگار آمریکایی است که در آلبانی تحصیل و زندگی کرده‌است. او در سال ۱۹۸۴ برنده جایزه ادبی پولیتزر شد. کامیون جوهر اولین اثر این نویسنده است.این کتاب، داستان شاهکارها و اعمال «بایلی»، یک نویسنده مقالات در روزنامه‌ است که در یک اعتصاب روزنامه گرفتار می‌‌شود. کندی با سبکی کنایه‌آمیز، توانسته‌است داستان مشاهداتش درباره زندگی یک کاتولیک ایرلندی را در آلبانی بنویسد.
منتقدان ادبی این داستان را  رمانی نویدبخش دانسته و تمجید کرده‌اند. 
بریده‌ای از داستان: 
ـ صبح به خیر!
این سخن همچون ترانه‌ای بود که بیلی را بار دیگر در تاریکی به هوش آورد. رایحه مایع بعد از اصلاح به مشام می‌رسید. ناگهان اتاق کاملا روشن شد. زنی جوان با لباس توری، سینی صبحانه را به طرف او که در تختخواب دراز کشیده بود، حمل می‌کرد.
بدن بیلی درد می‌کرد و شکمش می‌سوخت. دستهایش برای نخستین بار از زمانی که بیمارستان را ترک کرد، جلو و مچهایش با گاز و چسب بانداژ شده بود، ولی به او دستبند زده بودند. ملحفه‌های تختخواب را بلند کرد و دید که پیژامای ابریشمی آبی به تن دارد. قوزک پاهایش نیز مثل دستهایش، غل و زنجیر داشت، ولی درمان شده بود. گونه‌ها را لمس کرد، بازوانش درد گرفت. فهمید که صورتش را در خواب اصلاح کرده‌اند. بنابراین رایحه مایع اصلاح، از صورت خودش بود.
زن جوان گفت:
ـ متفاوت به نظر می‌رسی. هیکل‌دار و بامزه شده‌ای!
سینی را روی میز گذاشت، ملحفه‌ها را مرتب کرد و بالش پشت بیلی را تکان داد. به مرد کمک کرد بنشیند و سپس سینی را کنار دست او گذاشت.
بیلی پرسید:
ـ باید با دستبند غذا بخورم؟
ـ نمی‌توانی بخوری؟
ـ نه!
ـ ظاهرآ به تو فرصتی داده‌اند. دست‌کم از اینکه بالای سرت باشند، بهتر است، نه؟
ـ کاملا درست است.
ـ ظاهرآ مرا نمی‌شناسی!",رمان
موفقیت در زمان رکود بازار: چگونه در وضعیت بد اقتصادی کسب و کار خود را رونق دهیم؟,"«موفقیت در زمان رکود بازار» نوشته پاتریک فورسایت و فرانسیس کی است. این کتاب به این پرسش پاسخ می‌دهد که چگونه در وضعیت بد اقتصادی کسب و کار خود را رونق دهیم؟ و به خواننده ۵۲ تاکتیک برای افزایش فروش در دوران رکود را پیشنهاد می‌دهد.
هر کسب و کاری همواره با موانع و رکودهایی مواجه می‌شود. این رکود می‌تواند محلی یا منطقه‌ای یا حتی بین‌المللی و جهانی باشد. در حال حاضر هم نوعی رکود به صورت عمومی و جهانی و بخصوص در کشور ما وجود دارد که باعث می‌شود کسب و کارهای مختلف تولیدی و خدماتی نتوانند آن طور که شایسته است به ارائه محصول یا خدمت بپردازند و به سودآوری برسند و بتوانند هزینه‌های جاری را برآورد کرده و بقا داشته باشند.
البته در هر رکودی، برخی کسب و کارها بدون توجه به شرایط راه خود را ادامه می‌دهند و رکود موجود کمترین تاثیر را در کار آن‌ها دارد. برخی از افراد مالک کسب و کار هم هستند که با رعایت برخی موارد، در هر شرایطی گلیم خود را از آب بیرون می‌کشند و کسب و کار خود را پابرجا و سودآور نگه می‌دارند.
چه رمزی در رفتار و عملکرد مدیران و صاحبان کسب و کارهای همیشه سودآور وجود دارد؟ چرا برخی‌ها همیشه مشتری دارند و می‌فروشند و برخی حتی در دوران رونق بازار هم می‌نالند و از کمبود مشتری و فروش رنج می‌برند؟ کدام رفتار و عملکرد است که می‌تواند کسب و کارها را در دوران رکود با کمترین هزینه و دردسر حفظ کند؟ چرا برخی از کسبه‌ی ما هنوز از اصول ابتدایی کسب و کار به طور کامل آگاه نیستند و فکر می‌کنند اگر پولی داشتند و کسب و کاری اگر زمانی در بورس بود آن‌ها هم اگر همان کار را شروع کنند موفق خواهند شد؟
این کتاب به نوعی پاسخ‌های مختصر و مفیدی برای مدیران و مالکان کسب و کار را فراهم کرده است. افرادی که دوست دارند در زمان رکود بازار و اقتصاد، با رعایت برخی قوانین و مقررات و آموزش‌های ساده که عمل کردن به آن‌ها از دست هر کسی به آسانی برمی‌آید، می‌توانند کسب و کار خود را به سلامت به سرمنزل مقصود برسانند و کمترین ضربه را از بحران اقتصادی ببیند.
این کتاب ۵۲ قانون جذاب را برای شما معرفی می‌کند که نویسندگان آن سعی کرده‌اند با بیانی ساده برای شما و نجات کسب و کار شما در زمان رکود تشریح کنند. اگر شما این ۵۲ قانون را خوب مطالعه کنید و بفهمید و عمل کنید مطمئن باشید در زمان رکود کسب و کار همواره بهتر و بیشتر از رقبا فروش خواهید داشت و حاشیه‌ی سود مناسبی برای خود فراهم خواهید کرد.
موفقیت در کسب و کار البته صرفاً‌ فقط فروش بیشتر نیست، بلکه داشتن ارتباطات و شبکه‌ی اجتماعی مناسب، اعتماد به نفس، توان قبول و اعتراف به اشتباهات،  خوب گوش دادن به حرف مشتری، داشتن اطلاعات به روز از فن‌آوری و نقش آن در کسب و کار و به کار گرفتن آن، آشنایی با قوانین و مقررات و رخدادهای اجتماعی و اقتصادی روز و ... هر کدام می‌تواند به نوبه‌ی خود شما را در اداره‌ی بهتر کسب و کارتان در زمان رکود و نیز در زمان رونق بازار یاری کند.",مدیریت و کسب و کار
۱۰۰ راه ساده موفقیت برای  کسب و کارهای کوچک (استارت‌آپ‌ها),"در کتاب «۱۰۰ راه ساده موفقیت کسب و کارهای کوچک (استارت‌آپ‌ها)» نوشته «جی ال هافمن»، ۱۰۰ ایده برای راهنمایی کارآفرینان و مالکان کسب‌و‌کارهای نوپا بیان شده که در هر کدام نکته خاصی مطرح شده است و در صورتی که خواننده آنها را خوب حلاجی کند، مطمئناً در اداره بهتر کسب‌وکار و بهبود آتی آن موثر خواهد بود.
راه‌اندازی کسب‌و‌کار و کارآفرینی از برترین راه‌های رشد و شکوفایی اقتصادی، هم برای نیروی کاری و هم برای جامعه است. کارآفرین و کسی که کسب‌و‌کار جدیدی را پایه‌گذاری می‌کند، در ابتدای راه ممکن است با مسائلی روبرو شود که بعدها احتمال رخ دادن آن‌ها به دلیل کسب تجربه توسط وی یا کمتر می‌شود یا مقابله و برخورد با آن‌ها راحت‌تر خواهد بود.
راه‌اندازی کسب‌و‌کار در صورتی که با دانش و تحربه لازم و کافی همراه باشد می‌تواند علاوه بر ایجاد اشتغال و کسب درآمد مناسب برای فرد کارآفرین، به احتمال زیاد برای افراد دیگر نیز درآمدزایی داشته و موجب رشد و رونق اقتصادی هر کشور گردد.
راه‌اندازی کسب‌و‌کار تنها باز کردن یک مغازه یا ثبت یک شرکت یا ایجاد یک واحد تولیدی نیست. راه‌اندازی هر کسب‌و‌کار جدید و رساندن آن به مرحله ثبات، همواره با موضوعات جدید و متنوع روبرو خواهد شد. درایت و مهارت فرد کارآفرین است که می‌تواند کشتی کسب‌وکار را از این مراحل و طوفان‌ها به سلامتی به سرمنزل مقصود و دوام بلندمدت برساند.",مدیریت و کسب و کار
ایست! زورگویی ممنوع (جرئت‌ورزی، کار گروهی),«ایست! زورگویی ممنوع» یکی از کتاب‌های مجموعه مهارت‌های زندگی انتشارات فنی ایران برای کودکان است که با تصاویری زیبا و در قالب داستانی جالب درباره پسری به اسم پویان، به کودکان می‌آموزد چگونه در برابر زورگویی دیگران واکنش نشان دهند.,داستان کودک و نوجوانان
مرغ شب آویز,حکیم صفای اصفهانی (۱۲۶۹- ۱۳۲۲ ه.ق) از علمای عصر قاجار است که در زمینه شعر نیز طبع آزموده و دیوانی دارد. استاد درگاهی، محقق و شارح اثر، مدعی است که مسمط حکیم صفایی عمیق‌ترین شعری است که در مدیحۀ حضرت فاطمه علیها السلام سروده شده است. مسمط مسدس صفای اصفهانی ۳۲ بند است و مجموعاً ۹۶بیت دارد. کتاب ۸۰ صفحه‌ای مرغ شباویز تماماً به شرح دشواری‌های لفظی و دقایق و ظرایف معرفتی شعر صفای اصفهانی اختصاص دارد.,کلیات اسلام
خودزنی,"«خودزنی» مجموعه داستانی از داوود آتش‌بیک، نویسنده و منتقد ادبی است که شش داستان کوتاه دارد. «جوی خون»، «گوش»، «سال‌شمار زندگی رضا نقندری»، «خودزنی»، «سوء ظن» و «...وعشق» نام داستان‌های این مجموعه اند. مضمن مشترک همه این داستان‌ها همان طور که از نام آنها برمی‌اید و خود نویسنده هم با آوردن جمله‌ای در ابتدای اثر یاداوری کرده است،«شَرّ» است. «شر» و «خشونت» و آثار آن در زندگی افراد. حتی داستان آخر نیز درباره عشقی است که پهلوبه‌پهلوی «خشونت» پیش می‌رود. «خودزنی» با استفاده از ساختاری متفاوت و گوناگونی داستان‌هایی که بی‌شباهت به اتفاقات صفحه حوادث روزنامه‌ها نیستند به نقد محیط اجتماعی، تاثیرات مخرب آن بر رفتار و اعمال انسان‌ها و خشونت جاری در جامعه می‌پردازد.
داوود آتش‌بیک را بسیاری از فعالیت‌های مطبوعاتی‌اش می‌شناسند. او کارش را به عنوان منتقد جدی ادبیات ایران از سال ۸۸ آغاز کرد و در این مدت یادداشت‌ها و نقد‌های فراوانی نوشته است. «خودزنی» اولین مجموعه داستان او است که با استقبال گسترده خوانند‌گان روبه‌رو شد. 
داستان اول «جوی خون» این‌گونه آغاز می‌شود:
هفتهٔ قبل بعضی‌ها به چشم خودشان دیدند که مردی کلهٔ آقای ماهان، صاحب کتاب‌فروشی ماهان را در طبقهٔ همکف پاساژی در بلوار سجاد مشهد، له کرد. ناگهانی و لابد با نقشهٔ قبلی، طوری پا به پاساژ گذاشته بود که به چشم هیچ‌کس نیامد. شب، آخرِ وقت بود که با صدای خرد شدن ویترین کتاب‌فروشی آقای ماهان و ریختن شیشه‌خرده‌ها روی موزاییک‌ها، همه دستپاچه از مغازه‌ها ریختند بیرون. کل پاساژ زل زده بودند به مرد لندهوری که جوراب زنانه‌ای روی سرش کشیده بود، پتک چرخانِ بالاسرش را می‌کوباند به ویترین کتاب‌فروشی. بعد رفت داخل مغازه، یقهٔ آقای ماهان را گرفت و از پشت میز، مثل موشی که دمش را گرفته باشد، کشیدش تا میانهٔ سالن پاساژ. 
آتش‌بیک درباره انگیزه اش از نوشتن داستان‌هایی با موضوع خشونت گفته است:
نویسنده‌ای که معتقد است هنر صرفا وسیله‌ای است برای سرگرمی، حتما نوشته‌هایش تفاوت ماهوی دارد با کسی که به تعهد و رسالت هنرمند باور دارد. پاسخ هر نویسنده‌ به این پرسش که چرا می‌نویسد و چه انتظاری از خودش و ادبیات داستانی دارد در انتخاب ایده‌ها و موضوع‌های داستان‌هایش بسیار تعیین‌کننده خواهد بود. از نظر من ادبیات داستانی نمی‌تواند نسبت به بستر اجتماع و تاریخی که در آن شکل می‌گیرد بی‌اعتنا باشد....متاسفانه خشونت یکی از نخستین و مهم‌ترین پرسش‌هایی است که به نظر من در حال حاضر باید مطرح شود.",داستان کوتاه
خودرهبری: چگونه با تکیه بر درونِ خود، رهبری مؤثرتر، کارآمدتر و موفق‌تر شویم,"«خود رهبری: چگونه با تکیه بر درونِ خود، رهبری مؤثرتر، کارآمدتر و موفق‌تر شویم» نوشته اَندرو برایانت، موسس بنیاد خودرهبری آمریکا و آنا لوسیا کازان کارشناس بهبود روش‌های مدیریتی است. 
هدف این کتاب، ابتدا شناساندن راه درست زندگی و سپس برانگیختن شما برای توجه و نگاه عمیق به خودِ درون‌تان است تا براساس اصول، روش‌ها، تمرین‌ها و پرسش‌های مسیرمحوری که بیان شده است، خود را با ارزش‌ها و باورهای درست زندگی، تطبیق دهید و ضمن اصلاح نقایص و تقویت نقاط‌قوت و توانایی‌ها، هرچه بیشتر، به اهداف زندگی، نزدیک‌تر شوید.
موضوع این کتاب، خودرهبری است، یعنی توانایی نفوذ و تأثیر برخودمان، تا به‌نحوی فکر و رفتار کنیم که در مسیری همسان با خودِ واقعی‌مان گام برداریم و بتوانیم در زندگی، اهداف و تجارب مهم و مرتبط با خودمان را دنبال کنیم. خودرهبری، نیازمند (کمک می‌کند به آن نقطه برسید) داشتن فکر و اندیشه‌ای است تا بدانید به کجا می‌خواهید بروید، به‌طوری‌که همه‌چیز - رفتارها و اعمال‌تان - درخدمت رسیدن به آن اهداف باشد. جعبۀ ابزاری شامل راهبردهایی بسیار دقیق، طراحی شده است تا بتوانید به کمک آنها، در امتداد مسیر خودرهبری، حرکت کنید و زندگی رضایت‌بخش‌تر و هدفمندتری داشته باشید و از نگرانی‌ها و جستارهای بیهوده، رها شوید. سپس، بتوانید بر خودِ درون‌تان متمرکز شوید و بدانید تنها کسی که می‌تواند زندگیتان را تغییر دهد و بر دیگران نیز تأثیر بگذارد، خود شما هستید.
این کتاب، به‌صورت مستقل، خوانده نخواهد شد و تمرینی برای شما انجام نمی‌دهد، بلکه، زمانی‌که آمادۀ دراختیار گرفتن زندگیتان هستید، می‌خواهید روابطی درست با دیگران برقرار کنید، صحیح‌تر زندگی کنید، به‌طور مثبت بر دیگران تأثیر بگذارید، به‌مثابۀ کلیدی طلایی در دستان شما خواهد بود. اما آگاه باشید: زمانی‌که خودرهبری را بشناسید، هرگز، دیگران را مقصر قلمداد نخواهید کرد و دیگر از زندگی شکایت نخواهید داشت؛ چرا؟ چون، اکنون، قدرتِ انتخاب دارید.",مدیریت و کسب و کار
قصه ما مثل شد (۵),"«قصه ما مثل شد» یک مجموعه کتاب ۵ جلدی است که در آن محمد میرکیانی( -۱۳۳۷)، مجموعه‌ای از داستان‌های ایرانی را که در گذر زمان تبدیل به یک ضرب‌المثل شده است را گردآورده است. محمدحسین صلواتیان( -۱۳۴۰) نیز تصویرگری این کتاب را بر عهده داشته است. این مجموعه‌، ۱۱۰ «قصه مثل» را برای نوجوانان در خود دارد.
خاستگاه این داستان‌ها برخی از زندگی بزرگان دین و یا از نوشته‌ها و آثار ادبی بوده و برخی دیگر از داستان‌های عامیانه و شفاهی برآمده است.",داستان کودک و نوجوانان
گمشده,"«گمشده» نوشته مهدی مرادی، نویسنده جوان ایرانی است.
در بخشی از کتاب می‌خوانیم:
سیاهی شب صحرا را پوشانده بود. مردم آرام بودند و با لطافت از تیرگی صحرا استفاده می‌کردند. زیبایی صحرا زمانی به چشم می‌آید که ستارگان درخشان درآسمان جلب نظر می‌کنند. به سمت دوره قافله بانان با چند مسافر در دور تا دور آتش رفتم و در کنارشان نشستم. ساربانی که سنش از بقیه بیشتر بود و موهایش رنگ پریده‌تر شروع کرد به سخن گفتن: بیست و چند سالی می‌شود که ساربانم. درست زمانی که تمام صورتم همچون پشت لبانم سبز شده بود به این کار روی آوردم. می‌خواستم الهیات بخوانم، شاید هم فن آموزی. پدرم اصل و تباری نداشت و من هم نمی‌خواستم مثل او شوم، ‌اما زندگی‌ام چنین چنین چیزی را برایم نساخت. 
شاید هم خودم باید به این فکر می‌کردم که آینده‌ام چه می‌شود و خودم باید چگونه تغییرش دهم. در هر صورت ساربان شدم. هر دفعه‌ای که مسافران جدید با من هم صحبت می‌شوند، زندگی نامه‌ام را برایشان می‌گویم و بیان می‌کنم که چگونه هدفم تغییر یافت. عاشق مسافرت و صحرا بودم و مکه هم علت سومی شد برای زندگی الانم. شما تا هفته دیگر به مکه می‌رسید و وقتی لذت دیدار خانه خدا را درک کردید، به این فکر فرو می‌روید زمانی که به خانه تان برگشتید سخت کار کنید و هر چه زودتر پولی را برای سفر دوباره به شهر خدا جمع کنید.
‌اما وقتی که مثل من صحرا برایتان مشکلی عظیم نباشد، این فکر در ذهن شما زاد و ولد می‌کند که زندگیتان را در مسیر سفر بگذارید. شاید از اینکه زندگی راحتی داشته باشم سخت ناراحت باشم ولی هرگز افسوس نمی‌خورم. خدا این را خواسته که زندگی‌ام این چنین شود و من هم خوشحال از اینکه سالی چند بار خانه خدا را زیارت می‌کنم.",رمان
خلع سلاح تمدن‌ها,"«خلع سلاح تمدن‌ها» نوشته مجتبی محکم (  -۱۳۵۷) است. در این کتاب نویسنده با بهره‌گیری از نظریه «کالای گیفن» به بررسی رفتارهای اجتماعی می‌پردازد. 
«کالای گیفن» به کالاهایی اطلاق می‌شود که با افزایش قیمت، تمایل مردم برای خرید آنها نیز افزایش می‌یابد.",مدیریت و کسب و کار
پشت صحنه‌ی داستان‌های من,"محدثه رضایی(   -۱۳۶۱)، نویسنده است.
در یکی از داستان‌های کوتاه این کتاب به نام «سوپ ناهید» می‌خوانیم:
«سوپی که خودم درست کرده‌ام و اسمش سوپ ناهید است، روی میز تحریرم است. نارنجی است. تویش رب گوجه زیاد ریخته‌ام. دانه‌های برنج پف‌کرده‌ی توی آن پیداست و شویدهای پراکنده. یک ذرّه شوید توی یخچال بود؛ آن‌ها را هم به سوپ اضافه کردم. وقتی سوپ درست می‌کنم، هر چه دمِ دستم باشد، تویش می‌ریزم؛ از نخود و لوبیا گرفته تا چای خشک؛ درست مثل داستان‌هایی که می‌نویسم. استاد داستان‌نویسی‌مان می‌گوید: «داستان‌نویسی مثل آشپزی است. یک نویسنده باید مثل یک آشپز ماهر بداند چه چیزی در غذایش که همان داستان است، بریزد.» و یک عالم حرف دیگر در باره‌ی نویسندگی و آشپزی و... 
امروز که من سوپ درست کردم، بابا ناهار نخورد. فقط دست‌پخت مامان را می‌خورد. همیشه هم که از سر کار می‌آید، توی راه‌رو همان‌طور که کفش‌هایش را درمی‌آورد، می‌‌پرسد: «کی درست کرده؟» اگر من و ثریّا درست کرده باشیم، می‌گوید: «توی اداره ناهار خورده‌ام.» مامان کیف می‌کند. بابا می‌گوید: «این دخترها غذا را بد هم‌ور می‌کنند. باید بشوند آشپز باغ‌وحش!»",داستان کوتاه
وقتی همه خوابند,"«وقتی همه خوابند» کتابی است به قلم بنفشه چاپاری(-۱۳۵۵)، نویسنده معاصر ایرانی.
داستان این کتاب درباره مردی است به نام اروند که در غار زندگی می‌کند و مردم روستا او رانفرین‌شده می‌دانند و سهند که پسرکی چوپان است رازهای پنهان اروند را می‌بیند. کولی‌ها شخصیت دیگر حاضر در این رمان هستند که هر ساله در زمان برداشت محصول مراسم ویژه‌ای برگزار می‌کنند و ...
در بریده‌ای از کتاب می‌خوانیم:
« دنیا به پایان رسید. دنیای من برای همیشه نیست و نابود شد. حیاتی‌ترین انگیزه‌های زندگی‌ام را داشتم یکی‌یکی از دست می‌دادم. عزیزانم؛ بابام، بی‌بی، حامد و حالا هم پنبه. هر کدام به نوعی. انگار دنیا جاروبرقی بزرگی بود که یکی‌یکی آن‌ها را در خودش می‌مکید و دست من هم به آن‌ها نمی‌رسید. کم‌کم داشت تعادل ذهنی‌ام به هم می‌خورد. یاد شیطنت‌های پنبه می‌افتادم و می‌زدم زیر خنده و پشت‌بندش گریه امانم را می‌برید. زمان از دستم در رفته بود. دیگر بین شب و روز فرقی احساس نمی‌کردم. همه چیز داشت برایم رنگ می‌باخت. عاقبتی که برای پنبه رقم خورد، چیزی نبود که به این راحتی‌ها بتوانم از پس تحملش برآیم.
من و اروند مدت زیادی با هم تنها بودیم، اما یک کلمه هم حرف نزدیم. بعد از ماجرای پنبه، نگهبان‌ها بیرون دالان کشیک می‌دادند و تقریباً ما را به حال خودمان گذاشته بودند. روی زمین سرد و سفت کف غار در خود مچاله شده بودم و به نور شعلۀ بی‌جان شمعی که جلویم پیچ‌وتاب می‌خورد، خیره بودم و به حال‌وروزم فکر می‌کردم. دلم می‌خواست فریاد بزنم، فحش بدهم، دق‌دلی‌ام را سر کسی خالی کنم. اما نمی‌توانستم، برای آن هم توان نداشتم.»",رمان
فردریک شوپن,"«فردریک شوپن» سرگذشت داستانی موسیقیدان مشهور لهستانی برای کودکان است. این کتاب را اِن راکلین، از پیشگامان قدردانی از موسیقی برای کودکان در بریتانیا و بنیانگذار «شوخی با موسیقی» نوشته است:
«فردریک پسری شش ساله و عاشق پیانو، نقاشی و طبیعت بود. او توانست با نبوغی که داشت در هفت سالگی آهنگی بسازد و همین کار او را تبدیل به یک نابغه موسیقی کرد.»
 فردریک شوپن، موسیقیدان و نوازنده برجسته و تاثیرگذار پیانو در ۱ مارس ۱۸۱۰ در زلازولا، شهری در مرکز لهستان به دنیا آمد. استعداد موسیقایی شوپن جوان در همان سال‌های آغاز زندگی‌اش ظهور کرد تا آنجا که در ورشو به موتسارت دوم مشهور شد. با انعکاس نبوغ خارق العاده او در روزنامه‌های ورشو، شوپن کوچک مورد توجه و پذیرش سالن‌های کنسرت اشرافی پایتخت قرار گرفت. او از این زمان اجرای کنسرت‌های خیریه خود را آغاز کرد و اولین کنسرت پیانو خود را در ۸ سالگی اجرا کرد. شوپن تعدادی از فرم‌های موسیقی را ابداع کرده است که مهم‌ترین نوآوری‌هایش در قالب فرم‌هایی مانند سونات پیانو، والس، نوکتورن، اتود، پرلود و پولونِز بوده‌اند.
همه آثار فردریک شوپن برای پیانو نوشته شده‌اند که یا به صورت تکنوازی هستند یا با همراهی پیانو دوم، ویلن، ویلن‌سل، آواز یا ارکستر و نکته جالب در مورد فردریک شوپن این بود که او بسیاری از آهنگ‌هایش را براساس اتفاقاتی که برایش می افتادند، می‌ساخت.
شوپن که از جوانی پیوسته از ضعف جسمانی رنج می‌برد و در انگلستان، به خاطر آب و هوای بد، بیماری‌اش تشدید شده بود، سرانجام یک سال پس از اجرای آخرین کنسرتش در پاریس، در ۱۷ اکتبر ۱۸۴۹، در خانه خواهرش لودویکا درگذشت. روز پس از آن ماسکی از صورت و دست‌هایش ساختند و سپس بدن او را درقبرستان «پر-لاشز» به خاک سپردند.",داستان کودک و نوجوانان
سنتائور,"جان هویر آپدایک (۲۰۰۹- ۱۹۳۲)، نویسنده امریکایی است.
«سنتائور» یک سال پس از انتشار، جایزه‌ ملی امریکا را به خود اختصاص داد و سال بعد برنده جایزه‌ بهترین رمان خارجی در فرانسه شد. 
«سنتائور» از یک سو بُعدی اساطیری دارد و از سوی دیگر، زندگی معاصر طبقه‌ متوسط امریکا را به زیبایی تحلیل می‌کند. کمتر رمانی است که رابطه‌ پدر و پسر در آن تا این حد زیبا و موجز تصویر شده باشد. این رمان روایت‌گر عشق پسری است به پدرش. 
در افسانه‌های یونان باستان سنتائورها موجوداتی ظالم و خوش‌گذران بودند. تنها استثنا میان آن‌ها شیرون بود. او معلم بسیاری از مردان بزرگ بود، مردانی مثل هرکول،آشیل و جیسون و ... . 
روزی هرکول به طور اتفاقی با پرتاب تیری زهرآگین، پای شیرون را مجروح کرد و همین باعث شد که از آن پس، شیرون، لحظه‌ای از رنج و درد رهایی نداشته باشد. او موجودی فناناپذیر و نامیرا بود ولی از زئوس (خدای خدایان) درخواست کرد که مرگ او را سریع‌تر برساند. زئوس نیز با دیدن عذابی که شیرون می‌کشید با خواسته‌ او موافقت کرد.
«سنتائور» داستان چند روز متوالی از زندگی جرج دبلیو کالدول، معلم پنجاه ساله‌ دبیرستان، است. فردی دست و پا چلفتی، ساده‌لوح، تلخ و بدبین که با پسر و همسر و پدر همسرش در حاشیه‌ شهر زندگی می‌کند و هر روز با ماشین سیاه و بزرگ و لکنته‌اش در راه طولانی دبیرستان پسرانه‌ای که در آن تدریس می‌کند در رفت و آمد است. ماشین او قبلاً، اتوموبیل مخصوص تشیع جنازه بوده است و در آخر کتاب... .",رمان
تارهای جادویی فرانکی پرستو,"«تارهای جادویی فرانکی پرستو» رمانی از میچ آلبوم(     - ۱۹۵۸)، نویسنده و آهنگساز امریکایی است.
در بخشی از کتاب می‌خوانیم:
«با تمام این حرف‌ها، یک سال تمام طول کشید تا ال مایسترو اجازه داد پسرک سیم‌های گیتار را لمس کند. او اصرار داشت و می‌گفت: اول گوش‌هات بعد دست‌هات. 
در عین حال موسیقی را برایش توضیح می‌داد. موسیقی را هم به زبان اسپانیایی و هم انگلیسی -همان‌طور وقتی که خودش جوان بود یاد گرفته بود- به او یاد می‌داد. او باور ریتم و هماهنگی زیر و بمی زبان‌ها را برای پیشرفت و شناخت فرانکی از موسیقی و درک و دریافت آن، حیاتی می‌دانست.
هفته‌ای در پی هفته‌ی دیگر، جهش از زبانی به زبان دیگر، آکوردهای من، میزان‌های من، نحوه ادا کردن من و همه و همه را شرح می‌داد؛ درست مثل ظروف نقره که لایه‌به‌لایه کنار هم چیده می‌شوند، تا زمانی‌که فرانکی می‌توانست از روی صدا آن‌ها را تشخیص دهد. فرانکی را مجبور می‌کرد که اسم هر آهنگ‌ساز و آهنگ را به‌خاطر بسپارد. گاهی هم از رادیوی کوچک آشپزخانه به موسیقی گوش می‌کردند و ال مایسترو دست فرانکی را در قسمت‌های خاصی می‌فشرد و می‌گفت: می‌شنوی؟ درست اون‌جا، این کلید مینوره.... این سه‌گانه‌ست... .
تا آنجایی که فرانکی می‌توانست بگوید، ال مایسترو شاگرد دیگری نداشت. اکثر اوقات وقتی فرانکی از راه می‌رسید، او روی نیمکت خوابش برده بود و در قفل نبود، فرانکی روی شانه‌اش می‌زد تا او غرغر کند و بچرخد و آن وقت فرانکی می‌فهمید که او بیدار شده است.
همین‌طور که ماه‌ها می‌گذشتند به‌نظر می‌رسید که مرد کور کمتر از دست فرانکی عصبانی می‌شود و دیگر او را بچه‌ی احمق صدا نمی‌کرد و این باعث خوشحالی فرانکی می‌شد».",رمان
مرد بدلی,"کتاب «مرد بدلی» از مجموعه کتاب‌های راه طی شده در نقد فمینیسم به قلم نعیمه اسلاملو و دیگران است. 
«زن مدام تحت تأثیر تعلیمات ضد مرد جامعه، رسانه‌ها، مادر، دوستان، مجالس و مدرسه بوده است. این دیدگاه منفی آنان را نسبت به مردان بدبین کرده‌است. چگونه زنی می‌تواند با همسر خود همدل و همراه باشد در حالی که مدام به او مظنون است و در مقابل او حالت دفاعی به خود می گیرد؟ در حالی که آموخته‌است محبت کردن و عشق ورزیدن به همسر، موجب از خود بیگانگی او خواهد شد؟ چگونه می‌تواند ازدواج موفقی داشته‌باشد زمانی که تنها و تنها به خود می‌اندیشد و وظیفه مادری، خانه داری و عشق به همسر را ارج نمی گذارد؟»",جامعه‌شناسی
اداره‌ی جلسات (راه حل‌های تخصصی برای چالش‌های روزمره),"تبدیل جلسات به اوقاتی ارزشمند، این همان پیامی است که این کتاب راهنما ارائه می‌کند:. 
در این کتاب خواهیم دانست که :
چه وقت جلسه داشته باشیم و چه وقت از برگزاری آن اجتناب کنیم.
•	ما بر اساس آماده‌سازی جلسه، اداره‌ی جلسه و آنچه بعد از جلسه انجام می‌دهیم، کار خواهیم کرد.
•	ما در مورد اندازه‌ی فضا و تعداد افراد جلسه صحبت خواهیم کرد و شما را در جریان راز کوچکی قرار خواهیم داد تا مطمئن شوید که جلسات شما همه‌ی ملزومات خود را در اختیار خواهند داشت ـ قانون ۸ ـ ۱۸ و ۱۸۰۰.
•	وقتی در جلسات خوب اتفاقات بدی رخ می‌دهد، ما در مورد مسائل ناخوشایند سخن خواهیم گفت.
کل مطلب آن است که برای نوعی مقابله آماده کنیم تا بتوانید در لحظه‌ی مناسب، برای تغییر جلساتی که در آن حاضر هستید، آمادگی جدّی پیدا کنید.
•	حتی نمونه‌ی دستور جلسات و برگه‌های کاری طراحی شده در اختیارتان می‌گذاریم تا اطلاعاتی که ـ احتمالاً در جلسه‌ی بعدی ـ لازم دارید را بدون آنکه مجبور باشید مطالعات زیادی انجام دهید، به سرعت و سهولت به دست آورید.
ما با هم می‌توانیم جلساتی را برپا کنیم که نسبت به جلسات فعلی کارآمدتر باشند. شما نمی‌توانید از برگزاری جلسات دوری کنید ولی می‌توانید نسبت به آنها احساس بهتری پیدا کنید.",مدیریت و کسب و کار
برخی وقایع مهم زمان پیامبر صلی‌الله علیه و آله,"«برخی وقایع مهم زمان پیامبر» یکی از کتاب‌های مجموعه «از نگاه المیزان» مدرسه دانشجویی قرآن و عترت دانشگاه تهران است. این مجموعه سعی دارد با فراهم آوردن پژوهش‌های گسترده و جامعی درباره مبانی و روش‌های تدبر در قرآن در راستای تولید و تبیین علم مبتنی بر قرآن و البته سیره و روایات اهل‌بیت عصمت و طهارت علیهم‌السلام گام بردارد.
برای تدوین این آثار، ابتدا موضوعات متعدد و کلیدی از تفاسیر احصاء گردیده و سپس مطالب در چهار حوزه قرآن و امام، هستی، انسان و جامعه دسته بندی شده است.
در این مجموعه، موضوعات مورد بررسی در کتاب‌های مختلف از منظر تفسیر المیزان مطرح شده و به صورت یکپارچه ارائه می‌گردد. این کتاب‌ها که مسایل مختلف دینی را از نگاه تفسیر المیزان مطرح می کنند، نقش محوری در سیرهای مطالعاتی ویژه دانشجویان و طلاب دارند.",کلیات اسلام
ناگفته‌ها و ناشنیده‌های دشت کربلا (بررسی مسائل کمتر شنیده ‌شده حول موضوعات قبل و بعد از قیام امام حسین علیه‌السلام),"«ناگفته‌ها و ناشنیده‌های دشت کربلا (بررسی مسائل کمتر شنیده ‌شده حول موضوعات قبل و بعد از قیام امام حسین علیه‌السلام)» نام کتابی از محمدعلی حربی (-۱۳۷۶) است. این کتاب درباره آن دسته از وقایع کربلا است که درباره آن شبهه و سوال وجود دارد و کمتر به آنها پرداخته شده و حتی کمتر شنیده‌ شده‌اند، مانند عزاداری آسمان و زمین برای اما حسین (ع)، تحریفاتی که در تاریخ کربلا  وجود دارد، گذر پیامبران از سرزمین کربلا و....
در بخشی از کتاب می خوانید:
هنگامی که حضرت نوح سوار کشتی شد تمام جهان را سیر نمود. وقتی به کربلا رسید طوفانی شد (و آن کشتی به تلاطم افتاد) و نوح از غرق شدن ترسید به پروردگار خود عرض کرد: خدایا همه دنیا را گشتم چنین حالتی مثل این زمین به من دست نداد!
جبرئیل نازل شد و فرمود: ای نوح در این محل حضرت حسین (علیه السلام) فرزندزاده محمد (صلی الله علیه و آله) خاتم انبیاء و فرزند علی (علیه السلام) خاتم اوصیاء کشته می‌شود.
پرسید: ای جبرئیل قاتل او کیست؟ پاسخ داد: قاتل او ملعون هفت آسمان و زمین می‌باشد. پس نوح چهار مرتبه او را لعن کرد سپس کشتی سیر نمود تا به جودی رسید و در آنجا مستقر شد.",کلیات اسلام
نماز و مدیریت زمان,"«نماز و مدیریت زمان»،  نوشته علی نورمحمدی( -۱۳۴۲)، از مجموعه «نماز بهترین سبک مدیریت کار و زندگی» منتشر شده است.
«کلمه کلمه‌ی نماز درس است»؛ با توجه به عبارت «أَقِمِ الصَّلاةَ طَرَفَی النَّهارِ» که مرتبط با نماز است، تلاش شده معنی و مفهوم آن با توجه به آیات قرآن، احادیث و متون علمی در کتاب «نماز و مدیریت زمان» تبیین شود و بدانیم که «ما مدیر زمانیم» و با استفاده صحیح و به‌موقع از زمان، به اهداف خود می‌رسیم.
در این کتاب ارتباط نماز با مدیریت زمان، جایگاه زمان در نظام مدیریت خداوند، اهمیت تغییر نگرش نمازگزار نسبت به مدیریت زمان، گام‌های اصلی مدیریت زمان، عوامل بهره‌وری از زمان، عوامل تضعیف‌کننده و تلف کننده زمان و نتایج مدیریت زمان را مطالعه می‌کنیم.
مدیریت زمان، یعنی تعیین هماهنگی و توافق بین ارزش‌ها و اهداف. نویسنده در این کتاب با مد نظر قرار دادن دستور خداوند برای اقامه نماز در زمان‌های معین، این نکته را متذکر می‌شود که استفاده درست از زمان در حفظ سلامت جسمی، فکری، اخلاقی، روحی و معیشتی بسیار مؤثر است.
این کتاب و مجموعه کتب «نماز، بهترین سبک مدیریت کار و زندگی» دارای تأییدیه مرکز تخصصی ستاد اقامه نماز است و در اجلاس سراسری نماز سال ۹۴ حائز کسب لوح تقدیر به دلیل خلاقیت، نوآوری و ارائه محتوا گردیده و همچنین در سامانه کنترل کیفیت منابع آموزشی و تربیتی شبکه رشد مورد تأیید وزارت آموزش‌وپرورش قرار گرفته است.",مدیریت و کسب و کار
از اُنس با قرآن تا تمدّن نوین اسلامی، نظام صحیح حرکت منطقی,"حسین ابراهیمی کوشالی (-۱۳۵۳)، در کتاب خود، «از اُنس با قرآن تا تمدّن نوین اسلامی، نظام صحیح حرکت منطقی» کوشیده‌است تا با تاکید بر «نظام صحیح حرکت منطقی» محورهای اصلی این نظام برآمده از آموزه‌های قرآنی را تببین کند و در این راستا از منظومه فکری رهبر معظم انقلاب نیز سود جسته‌است.
 هر فصل از این کتاب به یکی از عناصر اصلی زنجیره رشد و تعالی می‌پردازد که در دو حوزه فردی و اجتماعی کاربرد دارد.
در این فصل‌ها مفهوم هریک از عناصر مورد بحث، اهداف مورد نظر برای این عناصراصلی، آسیب شناسی پیرامون محقق شدن عناصر اصلی، راهبردهای تحقق شایسته و پایدار این عناصر و نتایج حاصل از تحقق آنها در سطح فردی و اجتماعی همگی بر مبنای دیدگاه رهبری معظم (مد ظله العالی) دسته بندی گردیده‌است.
درباره تمدن در آیات قرآنی در این کتاب می‌خوانید:
تمدن ها در آیات قرآنی مجموعه‌ای از اجتماعات انسانی است که در یک فرآیند به رشد و بالندگی و شکوفایی رسیده و توانسته است جامعه ای قدرتمند و ثروتمندی را بر پایه سنت ها و قوانین ایجاد کنند. مهم ترین تمدن هایی که قرآن به آن ها اشاره دارد می توان از تمدن فرعونیان، ثمود، عاد، سبائیان (تبع)، بنی اسرائیل، ذوالقرنین و مانند آن یاد کرد. اشاره قرآن به این تمدن ها از برای عبرت گیری است؛ قرآن در آیات خود به تحلیل علل و عوامل شکوفایی و نیستی این تمدن ها اشاره می کند تا دیگر جوامع بشری از آن پند گرفته و از علل و عوامل آسیب زای آن پرهیز کرده و یا جلوگیری به عمل آورند.",کلیات اسلام
اینفوگرافیک راز موفقیت در تبلیغات,"همه ما در محیط کار، دانشگاه و کل زندگی نیازمند این هستیم که یک سری مسائل را برای دیگر افراد توضیح دهیم. اما همیشه ساده نیست. درواقع بعضی اوقات ما نمی توانیم به راحتی ذهنیت خود را از یک مسئله به صورت کلامی به دیگران ابراز کنیم و گاها باعث خستگی و حتی کاری بسیار دشوار است.
اما برای حل این مشگل همیشه تصاویر باعث درک بهتر موضوع شده‌اند، نظیر عکس ها،نمودارها،جداول و نقشه‌ها.
در این کتاب قصد داریم نحوه ارائه کار به صورت گرافیکی و تصویر همراه با متن و همچنین راه‌های جلب توجه افراد نسبت به موضوع و راه‌های جذب مشتری در بازار کار را آموزش دهیم.
همچنین تجارت و روش‌های مقابله با آن در شرایط مختلف و نکات لازم را در این زمینه به طور مفصل آموزش دهیم و همچنین با برندینگ آشنا شده و برندهای معروف ایران را بیان کنیم.
و در نهایت قسمت اصلی آموزشی ما فصل آخر کتاب که خیلی جامع می‌خوایم نحوه ساخت اینفوگرافیک را در نرم‌افزار افترافکت به صورت جامع در یک پروژه آموزش بدیم.
با ما همراه باشید.",مدیریت و کسب و کار
سیره اقتصادی امام علی (ع),"«سیرۀ اقتصادی امام علی (ع)» نوشته سید رضا حسینی(-۱۳۴۴)، روحانی و پژوهشگر دینی است.
در بریده‌ای از کتاب می‌خوانیم:
«انسان برای کسب موفقیت اقتصادی همان‌گونه که نیازمند الگوهای نظری در باب اهداف، اصول و روش‌های صحیح است، به الگوهای عینی و علمی که مصادیق جزئی و تطبیق عملی آن اهداف و روش‌ها را نشان دهد نیز نیاز دارد. به همین دلیل قرآن کریم برای هدایت انسان در مسیر پرپیچ و خم زندگی از سویی با بیان واقعیت‌ها و ارزش‌های حاکم بر انسان و جهان به آموزش علمی آدمی می‌پردازد و از سوی دیگر بر نقش امامت به عنوان راهنمای عملی انسان تأکید می‌ورزد. آیاتی مانند «لقد کان لکم فی رسول اللهِ اسوة حسنة»
ـ که با ملاحظۀ روایات شامل ائمه (ع) هم می‌شود و «و أنَّ هذا صراطی مستقیماً فاتَّبعوه …»
ـ که در روایات به شخصیت امام علی (ع) تفسیر شده است ـ نشانگر اهمیت و جایگاه ممتاز امامت در مکتب اسلام است. در حقیقت اگر بخواهیم تمامی ارزش‌های مکتب و معیارهای فضیلت و عوامل موفقیت را که در کلام الاهی بیان شده است به صورت عینی و یک‌جا مشاهده کنیم، باید به شخصیت انسان‌های کامل و گفتار و رفتار آن‌ها مراجعه کنیم.
در این کتاب سعی بر آن است که با گزارش تاریخی و تحلیل فعالیت‌ها و سیره اقتصادی امام علی (ع) پرتوهای روشنی از سیمای اقتصادی آن امام بزرگ را فرا راه معتقدان به منزلت والای ایشان قرار دهیم. در مقدمه برخی مفاهیم، کلیات و ویژگی‌های تحقیق را بررسی خواهیم کرد.»",کلیات اسلام
تفنگ پدر بر بام‌های تهران,از روی بام رفته بودیم بر بامی دیگر و رسیده بودیم همانجا که خیابان پیدا بود. شلیک و شلیک و رپ رپ پای اشباح چکمه‌پوش و سایه‌هایی که با مشت‌های گره خورده پراکنده می‌شدند و فریاد می‌زدند. اشباح به ستون، جلو آمدند و جلو آمدند و جمع شدند جایی که درست زیر پایمان بودند. دست‌ها بالا رفت و باران سنگ بر صف مأمورها بارید و بارید و ما زیر باران گلوله پا گذاشتیم به فرار و از بامی دویدیم بر بام دیگر...,رمان
اصالت من,"«اصالت من» نوشته داریوش قاسمیان دستجردی(۱۳۳۹) نویسنده معاصر است.

هر فرد و اجتماع انسانی دارای شخصیت، فرهنگ و اصالت خاص خود می‌باشد و تنها زمانی می‌تواند به ارزش واقعی خود پی برده و به حد کمال پیشرفت و ترقّی همه‌جانبه دست یابد که با خودشناسی و خودیابی طبق ذات، استعداد، توانائی‌ها و امکانات خود رشد کرده و به اصالتی برسد که مانند گوهری درخشان در میان جوامع و فرهنگ‌های دیگر درخشیده و پرتو افشانی کند؛ مطمئناً این رشد سبب خواهد شد که بتوانیم جوامع گوناگون را با زیبائی‌های خاص خود در کنار هم دیده، و بجای تقلید کورکورانه از همدیگر در کنار هم باعث رشد و تعالی یکدیگر شویم، ....",جامعه‌شناسی
تأمین مالی آموزش و پرورش در ایران,"تأمین مالی آموزش و پرورش عمومی فرآیندی است که به وسیله آن درآمدهای مالیاتی و دیگر منابع به منظور تأسیس و اداره مدارس ابتدایی و متوسطه گردآوری می‌شود و طی آن منابع مذکور در مناطق گوناگون جغرافیایی به مدارس و در سطوح مختلف تحصیلی اختصاص می‌یابد.
رویکرد این کتاب، پرداختن به موضوع تأمین مالی آموزش و پرورش در شرایطی آکنده از عوامل محیطی است. رویکرد یاد شده علاوه بر تحلیل وضعیت موجود تأمین مالی آموزش و پرورش در ایران، در تبیین وضعیت مطلوب، اصول، الزام ها و تدوین راهبردها و سیاست‌ها نیز بازتاب می‌یابد.
کتاب حاضر به بررسی جایگاه آموزش و پرورش در چارچوب مفهومی ویژه‌ای از توسعه اقتصادی می‌پردازد که در آن آزادی‌ها به صورت پیوسته گسترش می‌یابند.
فصل نخست کتاب به تبیین مبانی نظری وضعیت آرمانی اختصاص دارد و به این پرسش پاسخ داده می‌شود که اگر جامعه‌ای اراده کند به توسعه پایدار دست یابد، کدامین الزام ها را باید رعایت کند؟ با تبیین اصول، چگونگی تنظیم روابط میان کارگزاران و جامعه، ویژگی‌های بهره برداری از منابع ملی و جایگاه آموزش و پرورش روشن می‌شود.
فصل دوم به تبیین وضعیت موجود تأمین منابع مالی آموزش و پرورش اختصاص دارد که درآن رفتار دولت در زمینه چگونگی تخصیص منابع به آموزش و پرورش با استفاده از شاخصهای مرتبط تحلیل می‌شود. در ادامه اندیشه آزادی انتخاب آموزش تشریح و وضعیت موجود دسترسی به فرصت‌های انتخاب آموزش در ایران ارزیابی می‌شود.
فصل سوم به تهدیدها و موانع فراروی دستیابی به وضعیت مطلوب در تخصیص منابع به آموزش و پرورش، با توجه به وضعیت مطلوب تبیین شده در فصل نخست اختصاص دارد. در فصل چهارم الزام‌های بهره‌برداری از منابع نفتی کشور عنوان و در فصل پنجم جمع بندی از مطالب کتاب ارائه می‌شود.",جامعه‌شناسی
جایی که ماه نیست (شوک سقوط),"نیتان فایلر، نویسنده انگلیسی است.
«جایی که ماه نیست» در انگلستان با نام «شوک سقوط» منتشر شده و این کتاب از روی نسخه انگلیسی آن ترجمه شده است.
نیتان فایلر برای این کتاب علاوه بر جایزه کتاب سال کاستا، عنوان بهترین نویسنده اثر داستانی انگلیس را در 2015 کسب کرده است.
 جایزه کتاب «کاستا» یکی از معتبرترین و مشهورترین جایزه‌های ادبی در انگلستان است که کتاب‌ها و نویسندگان مطرح در انگلستان و ایرلند بر اساس این جایزه شناخته می‌شوند و برای تجلیل از قدرت لذت‌بخشی کتاب اهدا می‌شود.
متیو هومز و برادر بزرگترش در میانه‌ یک سفر تفریحی نیمه‌شب دزدکی بیرون می‌روند. تنها متیو به خانه بازمی‌گردد. ده سال بعد، متیو برایمان تعریف می‌کند که راهی پیدا کرده تا برادرش را برگرداند. آنچه به صورت داستان پسری گمشده آغاز می‌شود رفته‌رفته تبدیل می‌شود به داستان مرد شجاعی که مشتاقانه می‌کوشد بفهمد آن شب و در سال‌های بعدش چه بر سر خود و خانواده‌اش آمد.
این رمان درخشان و کم‌نظیر، قدرتی را نشانمان می‌دهد که ریشه در پایداری و عشق دارد.
«جایی که ماه نیست» داستان شیدایی‌های یک کودک است که با شیوه‌ای بسیار خواندنی و با استفاده از فرم‌های متنوع نوشته شده است.
این کتاب تا کنون به بیش از ۲۰ زبان ترجمه شده است.
در بخشی از «جایی که ماه نیست» می‌خوانیم:
« راستش باید بگویم آدم خوبی نیستم. گاهی سعی می‌کنم که باشم، ولی اغلب نیستم. برای همین وقتی نوبتم شد که چشم‌هایم را بپوشانم و تا صد بشمارم، تقلب کردم.
همان‌ جایی ایستادم که هرکس نوبتش می‌شد، باید می‌ایستاد و می‌شمرد.‌ کنار سطل‌های بازیافت، بغل ‌دست مغازۀ فروش منقل‌های یکبارمصرف و میخ یدکی چادر و نزدیک آنجا که تکه‌ چمن کوچکی است که زیادی رشد کرده و پشت شیر آبی قایم شده است.
بماند که یادم نمی‌آید آنجا ایستاده باشم. نه، واقعاً. همیشه جزئیات این‌چنینی را به یاد نمی‌آوری، مگر نه؟ یادت نمی‌آید آیا کنار سطل‌های بازیافت بوده‌ای یا بالاتر توی مسیر، نزدیک ردیف دوش‌ها و آیا واقعاً شیر آب آن بالا هست یا نه».",رمان
